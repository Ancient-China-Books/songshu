<?xml version='1.0' encoding='utf-8'?>
<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><meta content="width=device-width" initial-scale="1" name="viewport"/><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title id="toc_1">宋書-卷二十八・志第十八</title><script src="../Styles/main.js" type="text/javascript"></script></head><body><div id="text">
<div class="section" id="title-0"><h1>卷二十八・志第十八</h1><hr/></div>
<div class="section" id="title-1"><h2>
	符瑞中
</h2></div>
<p class="em2" id="p0"><a class="gg-link" href="#p0" onclick="return changeColor(this);"></a>
	麒麟者，仁獸也。牡曰麒，牝曰麟。不刳胎剖卵則至。麕身而牛尾，狼項而一角，黃色而馬足。含仁而戴義，音中鍾呂，步中規矩，不踐生蟲，不折生草，不食不義，不飲洿池，不入坑阱，不行羅網。明王動靜有儀則見。牡鳴曰逝聖，牝鳴曰歸和，春鳴曰扶幼，夏鳴曰養綏。
</p>
<p class="em2" id="p1"><a class="gg-link" href="#p1" onclick="return changeColor(this);"></a>
	漢武帝元狩元年十年，行幸雍，祠五畤，獲白麟。
</p>
<p class="em2" id="p2"><a class="gg-link" href="#p2" onclick="return changeColor(this);"></a>
	漢武帝太始二年三月，獲白麟。
</p>
<p class="em2" id="p3"><a class="gg-link" href="#p3" onclick="return changeColor(this);"></a>
	漢章帝元和二年以來，至章和元年，凡三年，麒麟五十一見郡國。
</p>
<p class="em2" id="p4"><a class="gg-link" href="#p4" onclick="return changeColor(this);"></a>
	漢安帝延光三年七月，麒麟見潁川陽翟。
</p>
<p class="em2" id="p5"><a class="gg-link" href="#p5" onclick="return changeColor(this);"></a>
	延光三年八月戊子，麒麟見潁川陽翟。
</p>
<p class="em2" id="p6"><a class="gg-link" href="#p6" onclick="return changeColor(this);"></a>
	延光四年正月壬午，麒麟見東郡濮陽。
</p>
<p class="em2" id="p7"><a class="gg-link" href="#p7" onclick="return changeColor(this);"></a>
	漢獻帝延康元年，麒麟十見郡國。
</p>
<p class="em2" id="p8"><a class="gg-link" href="#p8" onclick="return changeColor(this);"></a>
	吳孫權赤烏元年八月，武昌言麒麟見。又白麟見建業。
</p>
<p class="em2" id="p9"><a class="gg-link" href="#p9" onclick="return changeColor(this);"></a>
	晉武帝泰始元年十二月，麒麟見南郡枝江。
</p>
<p class="em2" id="p10"><a class="gg-link" href="#p10" onclick="return changeColor(this);"></a>
	晉武帝咸寧五年二月甲午，白麟見平原鬲縣。
</p>
<p class="em2" id="p11"><a class="gg-link" href="#p11" onclick="return changeColor(this);"></a>
	咸寧五年九月甲午，麒麟見河南陽城。
</p>
<p class="em2" id="p12"><a class="gg-link" href="#p12" onclick="return changeColor(this);"></a>
	晉武帝太康元年四月，白麟見頓丘。
</p>
<p class="em2" id="p13"><a class="gg-link" href="#p13" onclick="return changeColor(this);"></a>
	晉愍帝建興二年九月丙戌，麒麟見襄平，州刺史崔毖以聞。
</p>
<p class="em2" id="p14"><a class="gg-link" href="#p14" onclick="return changeColor(this);"></a>
	晉元帝太興元年正月戊子，麒麟見豫章。
</p>
<p class="em2" id="p15"><a class="gg-link" href="#p15" onclick="return changeColor(this);"></a>
	晉成帝咸和八年五月己巳，麒麟見遼東。
</p>
<p class="em2" id="p16"><a class="gg-link" href="#p16" onclick="return changeColor(this);"></a>
	鳳凰者，仁鳥也。不刳胎剖卵則至。或翔或集。雄曰鳳，雌曰凰。蛇頭燕頷，龜背鱉腹，鶴頸雞喙，鴻前魚尾，青首駢翼，鷺立而鴛鴦思。首戴德而背負仁，項荷義而膺抱信，足履正而尾繫武。小音中鍾，大音中鼓。延頸奮翼，五光備舉。興八風，降時雨，食有節，飲有儀，往有文，來有嘉，遊必擇地，飲不妄下。其鳴，雄曰「節節」，雌曰「足足」。晨鳴曰發明，晝鳴曰上朔，夕鳴曰歸昌，昏鳴曰固常，夜鳴曰保長。其樂也，徘徘徊徊，雍雍喈喈。唯鳳皇爲能究萬物，通天祉，象百狀，達王道，率五音，成九德，備文武，正下國。故得鳳之象，一則過之，二則翔之，三則集之，四則春秋居之，五則終身居之。
</p>
<p class="em2" id="p17"><a class="gg-link" href="#p17" onclick="return changeColor(this);"></a>
	漢昭帝始元三年十月，鳳皇集東海，遣使祠其處。
</p>
<p class="em2" id="p18"><a class="gg-link" href="#p18" onclick="return changeColor(this);"></a>
	漢宣帝本始元年五月，鳳皇集膠東。
</p>
<p class="em2" id="p19"><a class="gg-link" href="#p19" onclick="return changeColor(this);"></a>
	本始四年五月，鳳皇集北海。
</p>
<p class="em2" id="p20"><a class="gg-link" href="#p20" onclick="return changeColor(this);"></a>
	漢宣帝地節二年四月，鳳皇集魯，群鳥從之。
</p>
<p class="em2" id="p21"><a class="gg-link" href="#p21" onclick="return changeColor(this);"></a>
	漢宣帝元康元年三月，鳳皇集泰山、陳留。
</p>
<p class="em2" id="p22"><a class="gg-link" href="#p22" onclick="return changeColor(this);"></a>
	元康四年，南郡獲威鳳。
</p>
<p class="em2" id="p23"><a class="gg-link" href="#p23" onclick="return changeColor(this);"></a>
	漢宣帝神雀二年二月，鳳皇集京師，群鳥從之以萬數。
</p>
<p class="em2" id="p24"><a class="gg-link" href="#p24" onclick="return changeColor(this);"></a>
	神雀四年春，鳳皇集京師。
</p>
<p class="em2" id="p25"><a class="gg-link" href="#p25" onclick="return changeColor(this);"></a>
	神雀四年十月，鳳皇十一集杜陵。
</p>
<p class="em2" id="p26"><a class="gg-link" href="#p26" onclick="return changeColor(this);"></a>
	神雀四年十二月，鳳皇集上林。
</p>
<p class="em2" id="p27"><a class="gg-link" href="#p27" onclick="return changeColor(this);"></a>
	漢宣帝甘露三年二月，鳳皇集新蔡，群鳥四面行列，皆向鳳皇立，以萬數。
</p>
<p class="em2" id="p28"><a class="gg-link" href="#p28" onclick="return changeColor(this);"></a>
	漢光武建武十七年十月，鳳皇五，高八九尺，毛羽五采，集潁川郡，群鳥並從行列，蓋地數頃，留十七日乃去。
</p>
<p class="em2" id="p29"><a class="gg-link" href="#p29" onclick="return changeColor(this);"></a>
	漢章帝元和二年以來，至章和元年，凡三年，鳳皇百三十九見郡國。
</p>
<p class="em2" id="p30"><a class="gg-link" href="#p30" onclick="return changeColor(this);"></a>
	漢安帝延光三年二月，車駕東巡。其月戊子，鳳皇集濟南臺縣丞霍收舍樹上，賜臺長嶷帛十五匹，收二十匹，尉半之，吏卒人三匹；鳳皇所過亭部，無出今年田租；賜男子爵人二級。
</p>
<p class="em2" id="p31"><a class="gg-link" href="#p31" onclick="return changeColor(this);"></a>
	延光三年十月壬午，鳳皇集京兆新豐西界槐樹。
</p>
<p class="em2" id="p32"><a class="gg-link" href="#p32" onclick="return changeColor(this);"></a>
	漢桓帝建和元年十一月，<span class="jiaozhusup">「建和元年」各本並作「元嘉元年」，據後漢書桓帝紀改。</span>鳳皇見濟陰己氏。
</p>
<p class="em2" id="p33"><a class="gg-link" href="#p33" onclick="return changeColor(this);"></a>
	漢靈帝光和四年秋，五色大鳥見新城，群鳥隨之。民皆謂之鳳皇。
</p>
<p class="em2" id="p34"><a class="gg-link" href="#p34" onclick="return changeColor(this);"></a>
	漢獻帝延康元年八月，石邑縣言鳳皇集。又郡國十三言鳳皇見。
</p>
<p class="em2" id="p35"><a class="gg-link" href="#p35" onclick="return changeColor(this);"></a>
	吳孫權黃武五年七月，蒼梧言鳳皇見。
</p>
<p class="em2" id="p36"><a class="gg-link" href="#p36" onclick="return changeColor(this);"></a>
	孫權黃龍元年四月，夏口、武昌並言鳳皇見。<span class="jiaozhusup">「夏口」，三朝本作「舉口」，北監本、毛本、殿本、局本作「樊口」。今據三國志吳志吳主權傳、元龜二０一改。</span>
</p>
<p class="em2" id="p37"><a class="gg-link" href="#p37" onclick="return changeColor(this);"></a>
	吳孫亮建興二年十一月，大鳥五見于春申。
</p>
<p class="em2" id="p38"><a class="gg-link" href="#p38" onclick="return changeColor(this);"></a>
	吳孫皓建衡四年正月，西苑言鳳皇集。<span class="jiaozhusup">「建衡」各本並作「寶鼎」，據三國志吳志孫皓傳改。皓傳，皓改寶鼎四年為建衡元年。建衡之三年，西苑言鳳皇見，又改明年為鳳皇元年。</span>
</p>
<p class="em2" id="p39"><a class="gg-link" href="#p39" onclick="return changeColor(this);"></a>
	晉武帝泰始元年十二月，鳳皇見上黨高都。
</p>
<p class="em2" id="p40"><a class="gg-link" href="#p40" onclick="return changeColor(this);"></a>
	泰始元年十二月，鳳皇二見河南山陽。
</p>
<p class="em2" id="p41"><a class="gg-link" href="#p41" onclick="return changeColor(this);"></a>
	泰始元年十二月，鳳皇三見馮翊下邽。
</p>
<p class="em2" id="p42"><a class="gg-link" href="#p42" onclick="return changeColor(this);"></a>
	晉穆帝升平四年二月辛亥，鳳皇將九子見鄖鄉之豐城。十二月甲子，又見豐城，眾鳥隨從。
</p>
<p class="em2" id="p43"><a class="gg-link" href="#p43" onclick="return changeColor(this);"></a>
	升平五年四月己未，鳳皇集沔北，至于辛酉。百姓聚觀之。
</p>
<p class="em2" id="p44"><a class="gg-link" href="#p44" onclick="return changeColor(this);"></a>
	宋武帝永初元年七月戊戌，鳳皇見會稽山陰。
</p>
<p class="em2" id="p45"><a class="gg-link" href="#p45" onclick="return changeColor(this);"></a>
	文帝元嘉十四年三月丙申，大鳥二集秣陵民王顗園中李樹上，大如孔雀，頭足小高，毛羽鮮明，文采五色，聲音諧從，眾鳥如山雞者隨之，如行三十步頃，東南飛去。揚州刺史彭城王義康以聞。改鳥所集永昌里曰鳳皇里。
</p>
<p class="em2" id="p46"><a class="gg-link" href="#p46" onclick="return changeColor(this);"></a>
	孝武帝孝建元年正月庚申，鳳皇見丹徒愒賢亭，雙鵠爲引，眾鳥陪從。征虜將軍武昌王渾以聞。
</p>
<p class="em2" id="p47"><a class="gg-link" href="#p47" onclick="return changeColor(this);"></a>
	神鳥者，赤神之精也，知音聲清濁和調者也。雖赤色而備五采，雞身，鳴中五音，肅肅雍雍。喜則鳴舞，樂處幽隱。風俗從則至。
</p>
<p class="em2" id="p48"><a class="gg-link" href="#p48" onclick="return changeColor(this);"></a>
	漢宣帝五鳳三年三月辛丑，神鳥集長樂宮東闕樹上，<span class="jiaozhusup">「神鳥」漢書宣帝紀作「鸞鳥」。蓋沈約為齊明帝諱改。</span>又飛下地，五采炳發，留十餘刻。
</p>
<p class="em2" id="p49"><a class="gg-link" href="#p49" onclick="return changeColor(this);"></a>
	漢章帝元和中，神鳥見郡國。<span class="jiaozhusup">「神鳥」後漢書章帝紀作「鸞鳥」。蓋沈約為齊明帝諱改。</span>
</p>
<p class="em2" id="p50"><a class="gg-link" href="#p50" onclick="return changeColor(this);"></a>
	黃龍者，四龍之長也。不漉池而漁，德至淵泉，則黃龍游於池。能高能下，能細能大，能幽能冥，能短能長，乍存乍亡。
</p>
<p class="em2" id="p51"><a class="gg-link" href="#p51" onclick="return changeColor(this);"></a>
	赤龍、河圖者，地之符也。王者德至淵泉，則河出龍圖。
</p>
<p class="em2" id="p52"><a class="gg-link" href="#p52" onclick="return changeColor(this);"></a>
	漢惠帝二年正月癸酉，兩龍見蘭陵人家井中。
</p>
<p class="em2" id="p53"><a class="gg-link" href="#p53" onclick="return changeColor(this);"></a>
	漢文帝十五年春，黃龍見成紀。
</p>
<p class="em2" id="p54"><a class="gg-link" href="#p54" onclick="return changeColor(this);"></a>
	漢宣帝甘露元年四月，黃龍見新豐。
</p>
<p class="em2" id="p55"><a class="gg-link" href="#p55" onclick="return changeColor(this);"></a>
	漢成帝鴻嘉元年冬，黃龍見真定。
</p>
<p class="em2" id="p56"><a class="gg-link" href="#p56" onclick="return changeColor(this);"></a>
	漢成帝永始二年二月癸未，<span class="jiaozhusup">各本並脫「二月」二字，據漢書成帝紀補。</span>黃龍見東萊。
</p>
<p class="em2" id="p57"><a class="gg-link" href="#p57" onclick="return changeColor(this);"></a>
	漢光武建武十二年六月，黃龍見東阿。
</p>
<p class="em2" id="p58"><a class="gg-link" href="#p58" onclick="return changeColor(this);"></a>
	漢章帝元和二年以來，<span class="jiaozhusup">各本並脫「和二」二字，據後漢書章帝紀補。</span>至章和元年，凡三年，黃龍四十四見郡國。
</p>
<p class="em2" id="p59"><a class="gg-link" href="#p59" onclick="return changeColor(this);"></a>
	元和中，青龍見郡國。
</p>
<p class="em2" id="p60"><a class="gg-link" href="#p60" onclick="return changeColor(this);"></a>
	元和中，白龍見郡國。
</p>
<p class="em2" id="p61"><a class="gg-link" href="#p61" onclick="return changeColor(this);"></a>
	漢安帝延光元年八月辛卯，黃龍見九真。
</p>
<p class="em2" id="p62"><a class="gg-link" href="#p62" onclick="return changeColor(this);"></a>
	延光三年九月辛亥，黃龍見濟南歷城。
</p>
<p class="em2" id="p63"><a class="gg-link" href="#p63" onclick="return changeColor(this);"></a>
	延光三年十二月乙未，黃龍見琅邪諸縣。
</p>
<p class="em2" id="p64"><a class="gg-link" href="#p64" onclick="return changeColor(this);"></a>
	延光四年正月壬午，黃龍二見東郡濮陽。
</p>
<p class="em2" id="p65"><a class="gg-link" href="#p65" onclick="return changeColor(this);"></a>
	漢桓帝建和元年二月，黃龍見沛國譙。
</p>
<p class="em2" id="p66"><a class="gg-link" href="#p66" onclick="return changeColor(this);"></a>
	漢桓帝元嘉二年八月，黃龍見濟陰句陽，又見金城允街。
</p>
<p class="em2" id="p67"><a class="gg-link" href="#p67" onclick="return changeColor(this);"></a>
	漢桓帝永康元年八月，黃龍見巴郡。
</p>
<p class="em2" id="p68"><a class="gg-link" href="#p68" onclick="return changeColor(this);"></a>
	漢獻帝延康元年三月，黃龍見譙。又郡國十三言黃龍見。
</p>
<p class="em2" id="p69"><a class="gg-link" href="#p69" onclick="return changeColor(this);"></a>
	魏明帝青龍元年正月甲申，青龍見郟之摩陂井。帝親與群臣共觀之，既而詔畫工圖寫，龍潛而不見。
</p>
<p class="em2" id="p70"><a class="gg-link" href="#p70" onclick="return changeColor(this);"></a>
	魏明帝景初元年二月壬辰，山茌縣言黃龍見。<span class="jiaozhusup">按此條舊在「魏明帝青龍元年正月甲申」條之上。查青龍元年為公元二三三年，當在前；景初元年為公元二三七年，當在後。今訂正。</span>
</p>
<p class="em2" id="p71"><a class="gg-link" href="#p71" onclick="return changeColor(this);"></a>
	魏少帝正元元年十月戊戌，黃龍見鄴井中。
</p>
<p class="em2" id="p72"><a class="gg-link" href="#p72" onclick="return changeColor(this);"></a>
	魏少帝甘露元年正月辛丑，青龍見軹縣井中凡二。
</p>
<p class="em2" id="p73"><a class="gg-link" href="#p73" onclick="return changeColor(this);"></a>
	甘露元年六月，青龍見元城縣界井中。
</p>
<p class="em2" id="p74"><a class="gg-link" href="#p74" onclick="return changeColor(this);"></a>
	甘露二年二月，青龍見溫縣井中。
</p>
<p class="em2" id="p75"><a class="gg-link" href="#p75" onclick="return changeColor(this);"></a>
	甘露三年八月甲戌，黃龍、青龍仍見頓丘、冠軍、陽夏縣井中。
</p>
<p class="em2" id="p76"><a class="gg-link" href="#p76" onclick="return changeColor(this);"></a>
	甘露四年正月，黃龍二見寧陵縣井中。
</p>
<p class="em2" id="p77"><a class="gg-link" href="#p77" onclick="return changeColor(this);"></a>
	魏元帝景元元年十二月甲申，黃龍見莘縣井中。<span class="jiaozhusup">「莘縣」三國志魏志陳留王紀作「華陰縣」。</span>
</p>
<p class="em2" id="p78"><a class="gg-link" href="#p78" onclick="return changeColor(this);"></a>
	景元三年二月，青龍見軹縣井中。
</p>
<p class="em2" id="p79"><a class="gg-link" href="#p79" onclick="return changeColor(this);"></a>
	劉備未即位前，黃龍見武陽赤水，九日乃去。
</p>
<p class="em2" id="p80"><a class="gg-link" href="#p80" onclick="return changeColor(this);"></a>
	吳孫權黃武元年三月，鄱陽言黃龍見。
</p>
<p class="em2" id="p81"><a class="gg-link" href="#p81" onclick="return changeColor(this);"></a>
	吳孫權黃龍元年四月，夏口、武昌並言黃龍見。<span class="jiaozhusup">「夏口」三朝本作「舉口」。毛本作「舉兵」。北監本、殿本、局本、藝文類聚九九作「樊口」。今從三國志吳志吳主權傳、元龜二０一改。</span>權因此改元。作黃龍牙，常在軍中，進退視其所向，命胡綜爲賦。
</p>
<p class="em2" id="p82"><a class="gg-link" href="#p82" onclick="return changeColor(this);"></a>
	吳孫權赤烏五年三月，海鹽縣言黃龍見縣井中二。
</p>
<p class="em2" id="p83"><a class="gg-link" href="#p83" onclick="return changeColor(this);"></a>
	赤烏十一年，雲陽言黃龍見。黃龍二又見武陵吳壽，光色炫燿。
</p>
<p class="em2" id="p84"><a class="gg-link" href="#p84" onclick="return changeColor(this);"></a>
	吳孫休永安四年九月，布山言白龍見。<span class="jiaozhusup">「布山」各本並作「市山」，據三國志吳志孫休傳改。按布山，前漢縣，晉尚未廢。即今廣西貴縣治。時無縣名「市山」者。</span>
</p>
<p class="em2" id="p85"><a class="gg-link" href="#p85" onclick="return changeColor(this);"></a>
	永安五年七月，始新言黃龍見。
</p>
<p class="em2" id="p86"><a class="gg-link" href="#p86" onclick="return changeColor(this);"></a>
	永安六年四月，泉陵言黃龍見。
</p>
<p class="em2" id="p87"><a class="gg-link" href="#p87" onclick="return changeColor(this);"></a>
	晉武帝泰始元年十二月，青龍二見濟陰定陶。
</p>
<p class="em2" id="p88"><a class="gg-link" href="#p88" onclick="return changeColor(this);"></a>
	泰始元年十二月，青龍見魏郡湯陰。
</p>
<p class="em2" id="p89"><a class="gg-link" href="#p89" onclick="return changeColor(this);"></a>
	泰始元年十二月，黃龍見河南洛陽洛濱。
</p>
<p class="em2" id="p90"><a class="gg-link" href="#p90" onclick="return changeColor(this);"></a>
	泰始元年十二月，白龍二見太原祁。
</p>
<p class="em2" id="p91"><a class="gg-link" href="#p91" onclick="return changeColor(this);"></a>
	泰始二年七月壬午，黃龍見巴西閬中。
</p>
<p class="em2" id="p92"><a class="gg-link" href="#p92" onclick="return changeColor(this);"></a>
	泰始三年四月戊午，有司奏：「張掖太守焦勝言，氐池縣大柳谷口青龍見。」<span class="jiaozhusup">「氐池縣」各本並作「玄池縣」，據晉書武帝紀改。按續漢書郡國志，張掖郡有氐池縣。</span>
</p>
<p class="em2" id="p93"><a class="gg-link" href="#p93" onclick="return changeColor(this);"></a>
	晉武帝咸寧二年六月丙申，白龍二見于新興九原居民井中。
</p>
<p class="em2" id="p94"><a class="gg-link" href="#p94" onclick="return changeColor(this);"></a>
	咸寧二年十月庚午，黃龍二見于漢嘉靈關。
</p>
<p class="em2" id="p95"><a class="gg-link" href="#p95" onclick="return changeColor(this);"></a>
	咸寧二年十一月癸巳，白龍二見須度支部。<span class="jiaozhusup">「須度支部」四字晉書武帝紀作「于梁國」。</span>
</p>
<p class="em2" id="p96"><a class="gg-link" href="#p96" onclick="return changeColor(this);"></a>
	咸寧五年十一月甲寅，青龍見京兆霸城。
</p>
<p class="em2" id="p97"><a class="gg-link" href="#p97" onclick="return changeColor(this);"></a>
	晉武帝太康元年八月，白龍三見于永昌。<span class="jiaozhusup">各本並脫「于永昌」三字，據晉書武帝紀補。</span>
</p>
<p class="em2" id="p98"><a class="gg-link" href="#p98" onclick="return changeColor(this);"></a>
	太康三年閏四月己丑，<span class="jiaozhusup">各本並脫「四」字，據晉書武帝紀補。</span>白龍二見濟南歷城。
</p>
<p class="em2" id="p99"><a class="gg-link" href="#p99" onclick="return changeColor(this);"></a>
	太康五年正月癸卯，青龍二見武庫井中，帝親往觀之。
</p>
<p class="em2" id="p100"><a class="gg-link" href="#p100" onclick="return changeColor(this);"></a>
	太康六年九月，白龍見京兆陰槃。
</p>
<p class="em2" id="p101"><a class="gg-link" href="#p101" onclick="return changeColor(this);"></a>
	太康九年十二月戊申，青龍一見魯國公丘居民井中。
</p>
<p class="em2" id="p102"><a class="gg-link" href="#p102" onclick="return changeColor(this);"></a>
	晉惠帝元康七年三月己酉朔，成皋縣獄有龍昇天。
</p>
<p class="em2" id="p103"><a class="gg-link" href="#p103" onclick="return changeColor(this);"></a>
	宋武帝永初元年七月，青龍見義興陽羨。
</p>
<p class="em2" id="p104"><a class="gg-link" href="#p104" onclick="return changeColor(this);"></a>
	永初元年八月，青龍二見南郡江陵。
</p>
<p class="em2" id="p105"><a class="gg-link" href="#p105" onclick="return changeColor(this);"></a>
	文帝元嘉十三年九月己酉，會稽郡西南向曉，忽大光明，有青龍騰躍凌雲，久而後滅。吳興諸處並以其日同見光景。揚州刺史彭城王義康以聞。
</p>
<p class="em2" id="p106"><a class="gg-link" href="#p106" onclick="return changeColor(this);"></a>
	元嘉二十一年十月己丑，永嘉永寧見黃龍自雲而下，太守臧藝以聞。
</p>
<p class="em2" id="p107"><a class="gg-link" href="#p107" onclick="return changeColor(this);"></a>
	元嘉二十五年五月丁丑，黑龍見玄武湖北，苑丞王世宗以聞。
</p>
<p class="em2" id="p108"><a class="gg-link" href="#p108" onclick="return changeColor(this);"></a>
	元嘉二十五年五月戊戌，黑龍見玄武湖東北隈，揚州野吏張立之以聞。
</p>
<p class="em2" id="p109"><a class="gg-link" href="#p109" onclick="return changeColor(this);"></a>
	元嘉二十五年八月辛亥，黃龍見會稽，太守孟顗以聞。
</p>
<p class="em2" id="p110"><a class="gg-link" href="#p110" onclick="return changeColor(this);"></a>
	元嘉二十五年，廣陵有龍自湖水中升天，百姓皆見。
</p>
<p class="em2" id="p111"><a class="gg-link" href="#p111" onclick="return changeColor(this);"></a>
	孝武帝孝建二年七月癸丑，黃龍見石頭城外水濱，中護軍湘東王彧以聞。
</p>
<p class="em2" id="p112"><a class="gg-link" href="#p112" onclick="return changeColor(this);"></a>
	孝建三年五月己未，龍見臨川郡，江州刺史東海王褘以聞。
</p>
<p class="em2" id="p113"><a class="gg-link" href="#p113" onclick="return changeColor(this);"></a>
	孝武大明元年五月癸亥，黑龍見晉陵占石邨。改邨爲津里。
</p>
<p class="em2" id="p114"><a class="gg-link" href="#p114" onclick="return changeColor(this);"></a>
	靈龜者，神龜也。王者德澤湛清，漁獵山川從時則出。五色鮮明，三百歲游於蕖葉之上，三千歲常游於卷耳之上。知存亡，明於吉凶。禹卑宮室，靈龜見。
</p>
<p class="em2" id="p115"><a class="gg-link" href="#p115" onclick="return changeColor(this);"></a>
	玄龜書者，天符也。王者德至淵泉，則雒出龜書。
</p>
<p class="em2" id="p116"><a class="gg-link" href="#p116" onclick="return changeColor(this);"></a>
	魏文帝初，神龜出於靈池。
</p>
<p class="em2" id="p117"><a class="gg-link" href="#p117" onclick="return changeColor(this);"></a>
	吳孫權時，靈龜出會稽章安。
</p>
<p class="em2" id="p118"><a class="gg-link" href="#p118" onclick="return changeColor(this);"></a>
	魏元帝咸熙二年二月甲辰，朐䏰縣獲靈龜以獻。
</p>
<p class="em2" id="p119"><a class="gg-link" href="#p119" onclick="return changeColor(this);"></a>
	晉長沙王乂坐同產兄楚王瑋事，徙封常山，後還復國。在常山穿井，入地四丈，得白玉方三四尺。玉下有大石，其中有龜長二尺餘，時人以爲復國之祥。
</p>
<p class="em2" id="p120"><a class="gg-link" href="#p120" onclick="return changeColor(this);"></a>
	宋文帝元嘉十九年四月戊申，白龜見吳興餘杭，太守文道恩以獻。
</p>
<p class="em2" id="p121"><a class="gg-link" href="#p121" onclick="return changeColor(this);"></a>
	元嘉二十年四月辛卯，白龜見吳興餘杭，揚州刺史始興王濬以聞。
</p>
<p class="em2" id="p122"><a class="gg-link" href="#p122" onclick="return changeColor(this);"></a>
	元嘉二十四年十月甲午，揚州刺史始興王濬獲白龜以獻。
</p>
<p class="em2" id="p123"><a class="gg-link" href="#p123" onclick="return changeColor(this);"></a>
	孝武帝大明三年三月戊子，毛龜見宣城廣德，太守張辯以獻。
</p>
<p class="em2" id="p124"><a class="gg-link" href="#p124" onclick="return changeColor(this);"></a>
	大明四年六月壬寅，車駕幸籍田，白龜見于千畝，尚書右僕射劉秀之以獻。
</p>
<p class="em2" id="p125"><a class="gg-link" href="#p125" onclick="return changeColor(this);"></a>
	大明七年八月乙未，毛龜見新安王子鸞第，獲以獻。
</p>
<p class="em2" id="p126"><a class="gg-link" href="#p126" onclick="return changeColor(this);"></a>
	明帝泰始二年八月丙辰朔，四眼龜見會稽，會稽太守巴陵王休若以獻。
</p>
<p class="em2" id="p127"><a class="gg-link" href="#p127" onclick="return changeColor(this);"></a>
	泰始二年八月丙寅，六眼龜見東陽長山，文如爻卦，太守劉勰以獻。
</p>
<p class="em2" id="p128"><a class="gg-link" href="#p128" onclick="return changeColor(this);"></a>
	泰始六年九月己巳，八眼龜見吳興故鄣，太守褚淵以獻。
</p>
<p class="em2" id="p129"><a class="gg-link" href="#p129" onclick="return changeColor(this);"></a>
	明帝泰豫元年十月壬戌，義興陽羨縣獲毛龜，太守王蘊以獻。
</p>
<p class="em2" id="p130"><a class="gg-link" href="#p130" onclick="return changeColor(this);"></a>
	龍馬者，仁馬也，河水之精。高八尺五寸，長頸有翼，傍有垂毛，鳴聲九哀。<span class="jiazhu">【一作音。】</span>
</p>
<p class="em2" id="p131"><a class="gg-link" href="#p131" onclick="return changeColor(this);"></a>
	騰黃者，神馬也。其色黃。王者德御四方則出。白馬朱鬣，王者任賢良則見。澤馬者，王者勞來百姓則至。夏馬駵，黑身白鬣尾，殷馬駱，白身黑鬣尾，周馬騂，赤身黑鬣尾。
</p>
<p class="em2" id="p132"><a class="gg-link" href="#p132" onclick="return changeColor(this);"></a>
	漢章帝元和中，神馬見郡國。
</p>
<p class="em2" id="p133"><a class="gg-link" href="#p133" onclick="return changeColor(this);"></a>
	晉懷帝永嘉六年二月壬子，神馬鳴南城門。
</p>
<p class="em2" id="p134"><a class="gg-link" href="#p134" onclick="return changeColor(this);"></a>
	晉孝武帝太元十四年六月甲申朔，寧州刺史費統上言：「所統晉寧之滇池縣，舊有河水，周回二百餘里。六月二十八日辛亥，神馬二匹，一白一黑，忽出於河中，去岸百步。縣民董聰見之。」
</p>
<p class="em2" id="p135"><a class="gg-link" href="#p135" onclick="return changeColor(this);"></a>
	白象者，人君自養有節則至。
</p>
<p class="em2" id="p136"><a class="gg-link" href="#p136" onclick="return changeColor(this);"></a>
	宋文帝元嘉元年十二月丙辰，白象見零陵洮陽。
</p>
<p class="em2" id="p137"><a class="gg-link" href="#p137" onclick="return changeColor(this);"></a>
	元嘉六年三月丁亥，白象見安成安復，江州刺史南譙王義宣以聞。
</p>
<p class="em2" id="p138"><a class="gg-link" href="#p138" onclick="return changeColor(this);"></a>
	漢武帝元狩二年三月，南越獻馴象。
</p>
<p class="em2" id="p139"><a class="gg-link" href="#p139" onclick="return changeColor(this);"></a>
	白狐，王者仁智則至。
</p>
<p class="em2" id="p140"><a class="gg-link" href="#p140" onclick="return changeColor(this);"></a>
	晉成帝咸康八年七月，燕王慕容皝上言白貉見國內。
</p>
<p class="em2" id="p141"><a class="gg-link" href="#p141" onclick="return changeColor(this);"></a>
	赤熊，佞人遠，姦猾息，則入國。
</p>
<p class="em2" id="p142"><a class="gg-link" href="#p142" onclick="return changeColor(this);"></a>
	宋文帝元嘉二十年十二月，白熊見新安歙縣，太守到元度以獻。
</p>
<p class="em2" id="p143"><a class="gg-link" href="#p143" onclick="return changeColor(this);"></a>
	九尾狐，文王得之，東夷歸焉。
</p>
<p class="em2" id="p144"><a class="gg-link" href="#p144" onclick="return changeColor(this);"></a>
	漢章帝元和中，九尾狐見郡國。
</p>
<p class="em2" id="p145"><a class="gg-link" href="#p145" onclick="return changeColor(this);"></a>
	魏文帝黃初元年十一月甲午，九尾狐見鄄城，又見譙。
</p>
<p class="em2" id="p146"><a class="gg-link" href="#p146" onclick="return changeColor(this);"></a>
	白鹿，王者明惠及下則至。
</p>
<p class="em2" id="p147"><a class="gg-link" href="#p147" onclick="return changeColor(this);"></a>
	漢章帝建初七年十月，車駕西巡，得白鹿於臨平觀。
</p>
<p class="em2" id="p148"><a class="gg-link" href="#p148" onclick="return changeColor(this);"></a>
	漢章帝元和中，白鹿見郡國。
</p>
<p class="em2" id="p149"><a class="gg-link" href="#p149" onclick="return changeColor(this);"></a>
	漢安帝延光三年六月辛未，白鹿見右扶風雍。
</p>
<p class="em2" id="p150"><a class="gg-link" href="#p150" onclick="return changeColor(this);"></a>
	延光三年七月，白鹿見左馮翊。<span class="jiaozhusup">「左馮翊」後漢書安帝紀作「陽翟」。</span>
</p>
<p class="em2" id="p151"><a class="gg-link" href="#p151" onclick="return changeColor(this);"></a>
	漢桓帝永興元年二月，白鹿見張掖。
</p>
<p class="em2" id="p152"><a class="gg-link" href="#p152" onclick="return changeColor(this);"></a>
	魏文帝黃初元年，郡國十九言白鹿及白麋見。
</p>
<p class="em2" id="p153"><a class="gg-link" href="#p153" onclick="return changeColor(this);"></a>
	晉武帝泰始八年十月，白鹿見扶風雍，州刺史嚴詢獲以獻。
</p>
<p class="em2" id="p154"><a class="gg-link" href="#p154" onclick="return changeColor(this);"></a>
	晉武帝太康元年三月，白鹿見零陵泉陵。
</p>
<p class="em2" id="p155"><a class="gg-link" href="#p155" onclick="return changeColor(this);"></a>
	太康元年五月甲辰，白鹿見天水西縣，太守劉辛獲以獻。
</p>
<p class="em2" id="p156"><a class="gg-link" href="#p156" onclick="return changeColor(this);"></a>
	太康三年七月壬子，白鹿見零陵，零陵令蔣微獲以獻。
</p>
<p class="em2" id="p157"><a class="gg-link" href="#p157" onclick="return changeColor(this);"></a>
	晉惠帝元康元年九月乙酉，白鹿見交趾武寧。
</p>
<p class="em2" id="p158"><a class="gg-link" href="#p158" onclick="return changeColor(this);"></a>
	晉愍帝建武元年五月戊子，白鹿見高山縣。
</p>
<p class="em2" id="p159"><a class="gg-link" href="#p159" onclick="return changeColor(this);"></a>
	晉元帝太興三年正月，白鹿二見豫章。
</p>
<p class="em2" id="p160"><a class="gg-link" href="#p160" onclick="return changeColor(this);"></a>
	太興三年四月，白鹿見晉陵延陵。
</p>
<p class="em2" id="p161"><a class="gg-link" href="#p161" onclick="return changeColor(this);"></a>
	晉元帝永昌元年九月，白鹿見江乘縣。
</p>
<p class="em2" id="p162"><a class="gg-link" href="#p162" onclick="return changeColor(this);"></a>
	晉成帝咸和四年五月甲子，白鹿見零陵洮陽，獲以獻。
</p>
<p class="em2" id="p163"><a class="gg-link" href="#p163" onclick="return changeColor(this);"></a>
	咸和四年七月壬寅，長沙郡邏吏黃光於南郡道遇白鹿，驅之不去，直來就光，追尋光三百餘步。光遂抱取，遣吏李堅奉獻。
</p>
<p class="em2" id="p164"><a class="gg-link" href="#p164" onclick="return changeColor(this);"></a>
	咸和九年八月己未，白鹿見長沙臨湘。
</p>
<p class="em2" id="p165"><a class="gg-link" href="#p165" onclick="return changeColor(this);"></a>
	晉成帝咸康二年七月，白鹿見豫章望蔡，太守桓景獲以獻。
</p>
<p class="em2" id="p166"><a class="gg-link" href="#p166" onclick="return changeColor(this);"></a>
	晉孝武太元十六年三月癸酉，白鹿見豫章望蔡，獲以獻。
</p>
<p class="em2" id="p167"><a class="gg-link" href="#p167" onclick="return changeColor(this);"></a>
	太元十八年五月辛酉，白鹿見江乘，江乘令田熙之獲以獻。
</p>
<p class="em2" id="p168"><a class="gg-link" href="#p168" onclick="return changeColor(this);"></a>
	太元二十年九月丁丑，白鹿見巴陵清水山，荊州刺史殷仲堪以獻。
</p>
<p class="em2" id="p169"><a class="gg-link" href="#p169" onclick="return changeColor(this);"></a>
	晉安帝隆安五年十一月，白鹿見長沙，荊州刺史桓玄以聞。
</p>
<p class="em2" id="p170"><a class="gg-link" href="#p170" onclick="return changeColor(this);"></a>
	宋文帝元嘉五年七月丙戌，白鹿見東莞莒縣岣峨山，太守劉玄以聞。
</p>
<p class="em2" id="p171"><a class="gg-link" href="#p171" onclick="return changeColor(this);"></a>
	元嘉九年正月，白鹿見南譙譙縣，豫州刺史長沙王義欣以獻。
</p>
<p class="em2" id="p172"><a class="gg-link" href="#p172" onclick="return changeColor(this);"></a>
	元嘉十四年，白鹿見文鄉。
</p>
<p class="em2" id="p173"><a class="gg-link" href="#p173" onclick="return changeColor(this);"></a>
	元嘉十七年五月甲午，白鹿見南汝陰宋縣，太守文道恩以獻。
</p>
<p class="em2" id="p174"><a class="gg-link" href="#p174" onclick="return changeColor(this);"></a>
	元嘉二十年八月，白鹿見譙郡蘄縣，太守鄧琬以獻。
</p>
<p class="em2" id="p175"><a class="gg-link" href="#p175" onclick="return changeColor(this);"></a>
	元嘉二十二年二月，白鹿見建康縣，揚州刺史始興王濬以聞。
</p>
<p class="em2" id="p176"><a class="gg-link" href="#p176" onclick="return changeColor(this);"></a>
	元嘉二十二年二月辛未，白鹿見南康灨縣，南康相劉興祖以獻。
</p>
<p class="em2" id="p177"><a class="gg-link" href="#p177" onclick="return changeColor(this);"></a>
	元嘉二十三年二月戊戌，白鹿見交州，交州刺史檀和之以獻。
</p>
<p class="em2" id="p178"><a class="gg-link" href="#p178" onclick="return changeColor(this);"></a>
	元嘉二十三年六月丙辰，白鹿見彭城彭城縣，征北將軍衡陽王義季獲以獻。
</p>
<p class="em2" id="p179"><a class="gg-link" href="#p179" onclick="return changeColor(this);"></a>
	元嘉二十七年二月壬辰朔，白鹿見濟陰，徐州刺史武陵王駿以聞。
</p>
<p class="em2" id="p180"><a class="gg-link" href="#p180" onclick="return changeColor(this);"></a>
	元嘉二十九年八月癸酉，白鹿見鄱陽，南中郎將武陵王駿以獻。
</p>
<p class="em2" id="p181"><a class="gg-link" href="#p181" onclick="return changeColor(this);"></a>
	元嘉三十年十一月壬午，白鹿見南琅邪，南琅邪太守王僧虔以獻。
</p>
<p class="em2" id="p182"><a class="gg-link" href="#p182" onclick="return changeColor(this);"></a>
	元嘉三十年十一月癸亥，白鹿見武建郡，雍州刺史朱脩之以獻。
</p>
<p class="em2" id="p183"><a class="gg-link" href="#p183" onclick="return changeColor(this);"></a>
	孝武帝孝建三年三月庚子，白鹿見臨川西豐縣。
</p>
<p class="em2" id="p184"><a class="gg-link" href="#p184" onclick="return changeColor(this);"></a>
	孝武帝大明元年四月甲申，白鹿見南平。
</p>
<p class="em2" id="p185"><a class="gg-link" href="#p185" onclick="return changeColor(this);"></a>
	大明二年四月己丑，白鹿見桂陽郴縣，湘州刺史山陽王休祐以獻。
</p>
<p class="em2" id="p186"><a class="gg-link" href="#p186" onclick="return changeColor(this);"></a>
	大明三年正月癸巳，白鹿見南琅邪江乘，南徐州刺史劉延孫以獻。
</p>
<p class="em2" id="p187"><a class="gg-link" href="#p187" onclick="return changeColor(this);"></a>
	大明三年三月辛卯，白鹿見廣陵新市，太守柳光宗以聞。
</p>
<p class="em2" id="p188"><a class="gg-link" href="#p188" onclick="return changeColor(this);"></a>
	大明五年五月丙寅，白鹿見南東海丹徒，南徐州刺史劉延孫以獻。
</p>
<p class="em2" id="p189"><a class="gg-link" href="#p189" onclick="return changeColor(this);"></a>
	大明八年六月甲子，白鹿見衡陽郡，湘州刺史江夏王世子伯禽以獻。
</p>
<p class="em2" id="p190"><a class="gg-link" href="#p190" onclick="return changeColor(this);"></a>
	明帝泰始二年二月乙亥，白鹿見宣城，宣城太守劉韞以聞。
</p>
<p class="em2" id="p191"><a class="gg-link" href="#p191" onclick="return changeColor(this);"></a>
	泰始五年二月己亥，白鹿見長沙，湘州刺史劉韞以獻。
</p>
<p class="em2" id="p192"><a class="gg-link" href="#p192" onclick="return changeColor(this);"></a>
	泰始六年十二月乙未，白鹿見梁州，梁州刺史杜幼文以聞。
</p>
<p class="em2" id="p193"><a class="gg-link" href="#p193" onclick="return changeColor(this);"></a>
	後廢帝元徽三年二月甲子，白鹿見鬱洲，青冀二州刺史、西海太守劉善明以獻。
</p>
<p class="em2" id="p194"><a class="gg-link" href="#p194" onclick="return changeColor(this);"></a>
	三角獸，先王法度修則至。<span class="jiazhu">【闕】</span>
</p>
<p class="em2" id="p195"><a class="gg-link" href="#p195" onclick="return changeColor(this);"></a>
	一角獸，天下平一則至。<span class="jiazhu">【闕】</span>
</p>
<p class="em2" id="p196"><a class="gg-link" href="#p196" onclick="return changeColor(this);"></a>
	六足獸，王者謀及眾庶則至。<span class="jiazhu">【闕】</span>
</p>
<p class="em2" id="p197"><a class="gg-link" href="#p197" onclick="return changeColor(this);"></a>
	比肩獸，王者德及矜寡則至。<span class="jiazhu">【闕】</span>
</p>
<p class="em2" id="p198"><a class="gg-link" href="#p198" onclick="return changeColor(this);"></a>
	獬豸知曲直，獄訟平則至。<span class="jiazhu">【闕】</span>
</p>
<p class="em2" id="p199"><a class="gg-link" href="#p199" onclick="return changeColor(this);"></a>
	白虎，王者不暴虐，則白虎仁，不害物。
</p>
<p class="em2" id="p200"><a class="gg-link" href="#p200" onclick="return changeColor(this);"></a>
	漢宣帝元康四年，南郡獲白虎。
</p>
<p class="em2" id="p201"><a class="gg-link" href="#p201" onclick="return changeColor(this);"></a>
	漢章帝元和二年以來，至章和元年，凡三年，白虎二十九見郡國。
</p>
<p class="em2" id="p202"><a class="gg-link" href="#p202" onclick="return changeColor(this);"></a>
	漢安帝延光三年八月戊子，白虎二見潁川陽翟。
</p>
<p class="em2" id="p203"><a class="gg-link" href="#p203" onclick="return changeColor(this);"></a>
	漢獻帝延康元年四月丁巳，饒安縣言白虎見。又郡國二十七言白虎見。
</p>
<p class="em2" id="p204"><a class="gg-link" href="#p204" onclick="return changeColor(this);"></a>
	吳孫權赤烏六年正月，新都言白虎見。
</p>
<p class="em2" id="p205"><a class="gg-link" href="#p205" onclick="return changeColor(this);"></a>
	赤烏十一年五月，鄱陽言白虎仁。
</p>
<p class="em2" id="p206"><a class="gg-link" href="#p206" onclick="return changeColor(this);"></a>
	晉武帝泰始元年十二月，白虎見河南陽翟。
</p>
<p class="em2" id="p207"><a class="gg-link" href="#p207" onclick="return changeColor(this);"></a>
	泰始元年十二月，白虎見弘農陸渾。
</p>
<p class="em2" id="p208"><a class="gg-link" href="#p208" onclick="return changeColor(this);"></a>
	泰始二年正月己亥，白虎見遼東樂浪。
</p>
<p class="em2" id="p209"><a class="gg-link" href="#p209" onclick="return changeColor(this);"></a>
	泰始二年正月辛丑，白虎見天水西。
</p>
<p class="em2" id="p210"><a class="gg-link" href="#p210" onclick="return changeColor(this);"></a>
	晉武帝咸寧三年二月乙丑，白虎見沛國。
</p>
<p class="em2" id="p211"><a class="gg-link" href="#p211" onclick="return changeColor(this);"></a>
	晉武帝太康元年八月，白虎見永昌南罕。<span class="jiaozhusup">「南罕」疑「南涪」之誤。晉書地理志，益州永昌郡有南涪，無「南罕」。</span>
</p>
<p class="em2" id="p212"><a class="gg-link" href="#p212" onclick="return changeColor(this);"></a>
	太康四年七月丙辰，白虎見建平北井。
</p>
<p class="em2" id="p213"><a class="gg-link" href="#p213" onclick="return changeColor(this);"></a>
	太康十年十月丁酉，白虎見犍爲。
</p>
<p class="em2" id="p214"><a class="gg-link" href="#p214" onclick="return changeColor(this);"></a>
	晉成帝咸和八年五月己巳，白虎見新昌縣。
</p>
<p class="em2" id="p215"><a class="gg-link" href="#p215" onclick="return changeColor(this);"></a>
	晉簡文帝咸安二年三月，白虎見豫章南昌縣西鄉石馬山前。
</p>
<p class="em2" id="p216"><a class="gg-link" href="#p216" onclick="return changeColor(this);"></a>
	晉孝武太元十四年十一月辛亥，白虎見豫章郡。
</p>
<p class="em2" id="p217"><a class="gg-link" href="#p217" onclick="return changeColor(this);"></a>
	太元十九年二月，行鞏令劉啟期言白虎頻見。
</p>
<p class="em2" id="p218"><a class="gg-link" href="#p218" onclick="return changeColor(this);"></a>
	太元十九年二月，行溫令趙邳言白虎頻見。
</p>
<p class="em2" id="p219"><a class="gg-link" href="#p219" onclick="return changeColor(this);"></a>
	晉安帝隆安五年十一月，襄陽言騶虞見於新野。
</p>
<p class="em2" id="p220"><a class="gg-link" href="#p220" onclick="return changeColor(this);"></a>
	宋武帝永初元年八月癸巳，白虎見枝江。
</p>
<p class="em2" id="p221"><a class="gg-link" href="#p221" onclick="return changeColor(this);"></a>
	少帝景平元年十月，白虎見桂陽耒陽。
</p>
<p class="em2" id="p222"><a class="gg-link" href="#p222" onclick="return changeColor(this);"></a>
	文帝元嘉十九年十月，白虎見弋陽、期思二縣，南豫州刺史武陵王駿以聞。
</p>
<p class="em2" id="p223"><a class="gg-link" href="#p223" onclick="return changeColor(this);"></a>
	元嘉二十五年二月己亥，白虎見武昌，武昌太守蔡興宗以聞。
</p>
<p class="em2" id="p224"><a class="gg-link" href="#p224" onclick="return changeColor(this);"></a>
	元嘉二十五年十一月丁丑，白虎見蜀郡二，赤虎導前，益州刺史陸徽以聞。
</p>
<p class="em2" id="p225"><a class="gg-link" href="#p225" onclick="return changeColor(this);"></a>
	元嘉二十六年四月戊戌，白虎見南琅邪半陽山，二虎隨從，太守王僧達以聞。
</p>
<p class="em2" id="p226"><a class="gg-link" href="#p226" onclick="return changeColor(this);"></a>
	孝武孝建三年三月壬子，白虎見臨川西豐。
</p>
<p class="em2" id="p227"><a class="gg-link" href="#p227" onclick="return changeColor(this);"></a>
	白狼，宣王得之而犬戎服。<span class="jiazhu">【闕】</span>
</p>
<p class="em2" id="p228"><a class="gg-link" href="#p228" onclick="return changeColor(this);"></a>
	白獐，王者刑罰理則至。
</p>
<p class="em2" id="p229"><a class="gg-link" href="#p229" onclick="return changeColor(this);"></a>
	晉武帝咸寧元年四月丙戌、乙卯，白獐見琅邪，趙王倫以獻。
</p>
<p class="em2" id="p230"><a class="gg-link" href="#p230" onclick="return changeColor(this);"></a>
	咸寧三年七月壬辰，白獐見魏郡。
</p>
<p class="em2" id="p231"><a class="gg-link" href="#p231" onclick="return changeColor(this);"></a>
	晉武帝太康三年八月，白獐見梁國蒙，梁相解隆獲以獻。
</p>
<p class="em2" id="p232"><a class="gg-link" href="#p232" onclick="return changeColor(this);"></a>
	太康五年九月己酉，白獐見義陽。
</p>
<p class="em2" id="p233"><a class="gg-link" href="#p233" onclick="return changeColor(this);"></a>
	太康七年五月戊辰，白獐見汲郡。
</p>
<p class="em2" id="p234"><a class="gg-link" href="#p234" onclick="return changeColor(this);"></a>
	晉成帝咸和九年五月癸酉，白獐見吳國吳縣，內史虞潭獲以獻。
</p>
<p class="em2" id="p235"><a class="gg-link" href="#p235" onclick="return changeColor(this);"></a>
	晉穆帝永和元年八月，白獐見吳國吳縣西界包山，獲以獻。
</p>
<p class="em2" id="p236"><a class="gg-link" href="#p236" onclick="return changeColor(this);"></a>
	永和八年十二月，白獐見丹陽永世，永世令徐該獲以獻。
</p>
<p class="em2" id="p237"><a class="gg-link" href="#p237" onclick="return changeColor(this);"></a>
	永和十二年十一月庚午，白獐見梁郡，梁郡太守劉遂獲以獻。
</p>
<p class="em2" id="p238"><a class="gg-link" href="#p238" onclick="return changeColor(this);"></a>
	晉安帝隆安五年十一月，白獐見荊州，荊州刺史桓玄以聞。
</p>
<p class="em2" id="p239"><a class="gg-link" href="#p239" onclick="return changeColor(this);"></a>
	宋少帝景平元年五月癸未，白獐見義興陽羨，太守王準之獲以獻。
</p>
<p class="em2" id="p240"><a class="gg-link" href="#p240" onclick="return changeColor(this);"></a>
	景平二年六月，白獐見南郡江陽，太守王華獻之太祖。太祖時入奉大統，以爲休祥。
</p>
<p class="em2" id="p241"><a class="gg-link" href="#p241" onclick="return changeColor(this);"></a>
	文帝元嘉五年四月乙巳，白獐見汝陽武津，<span class="jiaozhusup">「汝陽」各本並作「汝南」，據本書州郡志，汝陽太守領武津令，今改正。</span>太守鄭據獲以獻。
</p>
<p class="em2" id="p242"><a class="gg-link" href="#p242" onclick="return changeColor(this);"></a>
	元嘉十二年正月，白獐見東萊黃縣，青、冀州刺史王方回以獻。
</p>
<p class="em2" id="p243"><a class="gg-link" href="#p243" onclick="return changeColor(this);"></a>
	元嘉十九年五月，山陽張休宗獲白獐，南兗州刺史臨川王義慶以獻。
</p>
<p class="em2" id="p244"><a class="gg-link" href="#p244" onclick="return changeColor(this);"></a>
	元嘉二十年八月，白獐見江夏安陸，內史劉思考以獻。
</p>
<p class="em2" id="p245"><a class="gg-link" href="#p245" onclick="return changeColor(this);"></a>
	元嘉二十五年二月己丑，白獐見淮南，太守王休獲以獻。
</p>
<p class="em2" id="p246"><a class="gg-link" href="#p246" onclick="return changeColor(this);"></a>
	元嘉二十五年四月戊午，白獐見南琅邪，太守王遠獲以獻。
</p>
<p class="em2" id="p247"><a class="gg-link" href="#p247" onclick="return changeColor(this);"></a>
	元嘉二十五年五月辛未朔，華林園白獐生二子皆白，園丞梅道念以聞。
</p>
<p class="em2" id="p248"><a class="gg-link" href="#p248" onclick="return changeColor(this);"></a>
	元嘉二十六年五月丙戌，白獐見馬頭，豫州刺史南平王鑠以獻。
</p>
<p class="em2" id="p249"><a class="gg-link" href="#p249" onclick="return changeColor(this);"></a>
	元嘉二十七年正月己丑，白獐見濟陰，徐州刺史武陵王駿以聞。
</p>
<p class="em2" id="p250"><a class="gg-link" href="#p250" onclick="return changeColor(this);"></a>
	元嘉二十七年四月癸丑，華林園白獐生一白子，園丞梅道念以聞。
</p>
<p class="em2" id="p251"><a class="gg-link" href="#p251" onclick="return changeColor(this);"></a>
	元嘉二十九年六月壬戌，白獐見晉陵暨陽，南徐州刺史始興王濬以獻。
</p>
<p class="em2" id="p252"><a class="gg-link" href="#p252" onclick="return changeColor(this);"></a>
	孝武帝孝建三年六月癸巳，白獐見廣陵，南兗州以獻。
</p>
<p class="em2" id="p253"><a class="gg-link" href="#p253" onclick="return changeColor(this);"></a>
	孝武帝大明元年七月丁丑，白獐見東萊曲城縣，獲以獻。
</p>
<p class="em2" id="p254"><a class="gg-link" href="#p254" onclick="return changeColor(this);"></a>
	大明二年正月壬戌，白獐見山陽，山陽內史程天祚以獻。
</p>
<p class="em2" id="p255"><a class="gg-link" href="#p255" onclick="return changeColor(this);"></a>
	大明二年二月辛丑，白獐見濟北，濟北太守殷孝祖以獻。
</p>
<p class="em2" id="p256"><a class="gg-link" href="#p256" onclick="return changeColor(this);"></a>
	大明五年九月己巳，白獐見南陽，雍州刺史永嘉王子仁以獻。
</p>
<p class="em2" id="p257"><a class="gg-link" href="#p257" onclick="return changeColor(this);"></a>
	大明六年四月戊辰，白獐見營陽，湘州刺史建安王休仁以獻。
</p>
<p class="em2" id="p258"><a class="gg-link" href="#p258" onclick="return changeColor(this);"></a>
	大明七年正月庚寅，白獐見南陽，荊州刺史臨海王子頊以獻。
</p>
<p class="em2" id="p259"><a class="gg-link" href="#p259" onclick="return changeColor(this);"></a>
	大明七年六月己巳，白獐見武陵臨沅，太守劉衍以獻。
</p>
<p class="em2" id="p260"><a class="gg-link" href="#p260" onclick="return changeColor(this);"></a>
	大明七年九月癸未，白獐見南陽，雍州刺史劉秀之以獻。
</p>
<p class="em2" id="p261"><a class="gg-link" href="#p261" onclick="return changeColor(this);"></a>
	明帝泰始三年五月癸酉，白獐見南東海丹徒，南徐州刺史桂陽王休範以獻。
</p>
<p class="em2" id="p262"><a class="gg-link" href="#p262" onclick="return changeColor(this);"></a>
	泰始三年五月乙卯，白獐見北海都昌，青州刺史沈文秀以獻。
</p>
<p class="em2" id="p263"><a class="gg-link" href="#p263" onclick="return changeColor(this);"></a>
	泰始五年正月癸卯，白獐見汝陰樓煩，豫州刺史劉勉以獻。
</p>
<p class="em2" id="p264"><a class="gg-link" href="#p264" onclick="return changeColor(this);"></a>
	明帝泰豫元年十月壬戌，白獐見義興國山，太守王蘊以獻。
</p>
<p class="em2" id="p265"><a class="gg-link" href="#p265" onclick="return changeColor(this);"></a>
	後廢帝元徽元年正月甲午，白獐見海陵寧海，海陵太守孫嗣之以獻。<span class="jiaozhusup">「海陵」各本並作「寧海」。洪頤楫諸史考異云：「案州郡志，寧海令屬海陵太守，未嘗自立郡。」今據州郡志改。</span>
</p>
<p class="em2" id="p266"><a class="gg-link" href="#p266" onclick="return changeColor(this);"></a>
	文帝元嘉二十三年五月甲寅，東宮隊白從陳超獲黑獐於肥如縣，皇太子以獻。
</p>
<p class="em2" id="p267"><a class="gg-link" href="#p267" onclick="return changeColor(this);"></a>
	元嘉二十三年十月辛巳，東宮將魏榮獲青獐於秣陵。
</p>
<p class="em2" id="p268"><a class="gg-link" href="#p268" onclick="return changeColor(this);"></a>
	元嘉十年十二月，營城縣民成公會之於廣陵高郵界獲白獐麂以獻。
</p>
<p class="em2" id="p269"><a class="gg-link" href="#p269" onclick="return changeColor(this);"></a>
	孝武帝大明元年二月己亥，白麂見會稽諸暨縣，獲以獻。
</p>
<p class="em2" id="p270"><a class="gg-link" href="#p270" onclick="return changeColor(this);"></a>
	銀麂，刑罰得共，<span class="jiaozhusup">殿本考證云：「共疑作中」。</span>民不爲非則至。<span class="jiazhu">【闕】</span>
</p>
<p class="em2" id="p271"><a class="gg-link" href="#p271" onclick="return changeColor(this);"></a>
	赤兔，王者德盛則至。<span class="jiazhu">【闕】</span>
</p>
<p class="em2" id="p272"><a class="gg-link" href="#p272" onclick="return changeColor(this);"></a>
	比翼鳥，王者德及高遠則至。<span class="jiazhu">【闕】</span>
</p>
<p class="em2" id="p273"><a class="gg-link" href="#p273" onclick="return changeColor(this);"></a>
	赤雀，周文王時銜丹書來至。
</p>
<p class="em2" id="p274"><a class="gg-link" href="#p274" onclick="return changeColor(this);"></a>
	晉愍帝建興三年四月癸酉，赤雀見平州府舍。
</p>
<p class="em2" id="p275"><a class="gg-link" href="#p275" onclick="return changeColor(this);"></a>
	宋文帝元嘉二十年五月，赤雀集南平郡府，內史臧綽以聞。
</p>
<p class="em2" id="p276"><a class="gg-link" href="#p276" onclick="return changeColor(this);"></a>
	孝武帝孝建元年五月己亥，臨沂縣魯尚斯軍人於城上獲赤雀，太傅假黃鉞江夏王義恭以獻。
</p>
<p class="em2" id="p277"><a class="gg-link" href="#p277" onclick="return changeColor(this);"></a>
	福草者，宗廟肅，則生宗廟之中。<span class="jiazhu">【闕】</span>
</p>
<p class="em2" id="p278"><a class="gg-link" href="#p278" onclick="return changeColor(this);"></a>
	蒼烏者，賢君修行孝慈於萬姓，不好殺生則來。
</p>
<p class="em2" id="p279"><a class="gg-link" href="#p279" onclick="return changeColor(this);"></a>
	宋孝武帝大明元年五月丁丑，蒼烏見襄陽縣。
</p>
<p class="em2" id="p280"><a class="gg-link" href="#p280" onclick="return changeColor(this);"></a>
	大明二年四月甲申，蒼烏見襄陽，雍州刺史王玄謨以獻。
</p>
<p class="em2" id="p281"><a class="gg-link" href="#p281" onclick="return changeColor(this);"></a>
	甘露，王者德至大，和氣盛，則降。
</p>
<p class="em2" id="p282"><a class="gg-link" href="#p282" onclick="return changeColor(this);"></a>
	柏受甘露，王者耆老見敬，則柏受甘露。
</p>
<p class="em2" id="p283"><a class="gg-link" href="#p283" onclick="return changeColor(this);"></a>
	竹受甘露，王者尊賢愛老，不失細微，則竹葦受甘露。
</p>
<p class="em2" id="p284"><a class="gg-link" href="#p284" onclick="return changeColor(this);"></a>
	漢宣帝元康元年三月，甘露降未央宮。
</p>
<p class="em2" id="p285"><a class="gg-link" href="#p285" onclick="return changeColor(this);"></a>
	漢宣帝神雀二年二月，甘露降京師。
</p>
<p class="em2" id="p286"><a class="gg-link" href="#p286" onclick="return changeColor(this);"></a>
	神雀四年春，甘露降京師。
</p>
<p class="em2" id="p287"><a class="gg-link" href="#p287" onclick="return changeColor(this);"></a>
	漢宣帝五鳳二年正月，甘露降京師。
</p>
<p class="em2" id="p288"><a class="gg-link" href="#p288" onclick="return changeColor(this);"></a>
	漢成帝元延四年三月，甘露降京師。
</p>
<p class="em2" id="p289"><a class="gg-link" href="#p289" onclick="return changeColor(this);"></a>
	漢光武建武中元元年五月，郡國上甘露降。
</p>
<p class="em2" id="p290"><a class="gg-link" href="#p290" onclick="return changeColor(this);"></a>
	漢明帝永平十七年正月戊子夜，<span class="jiaozhusup">「正月」各本並作「五月」，據後漢書光烈陰皇后傳改。</span>帝夢見光武帝、光烈皇后，夢中喜覺，悲不能寐。明旦上陵，百官、胡客悉會。太常丞上言，其日陵樹葉有甘露，帝令百官采甘露。帝自伏御床，視太后莊器奩中物，流涕，敕易奩中脂澤之具。
</p>
<p class="em2" id="p291"><a class="gg-link" href="#p291" onclick="return changeColor(this);"></a>
	永平十七年春，甘露仍降京師。
</p>
<p class="em2" id="p292"><a class="gg-link" href="#p292" onclick="return changeColor(this);"></a>
	漢章帝元和中，甘露降郡國。
</p>
<p class="em2" id="p293"><a class="gg-link" href="#p293" onclick="return changeColor(this);"></a>
	漢安帝延光三年四月丙戌，甘露下沛國豐。
</p>
<p class="em2" id="p294"><a class="gg-link" href="#p294" onclick="return changeColor(this);"></a>
	延光三年七月，甘露下左馮翊頻陽。
</p>
<p class="em2" id="p295"><a class="gg-link" href="#p295" onclick="return changeColor(this);"></a>
	漢桓帝延熹三年四月，甘露降上郡。
</p>
<p class="em2" id="p296"><a class="gg-link" href="#p296" onclick="return changeColor(this);"></a>
	漢桓帝永康元年八月，甘露降巴郡。
</p>
<p class="em2" id="p297"><a class="gg-link" href="#p297" onclick="return changeColor(this);"></a>
	魏文帝初，郡國三十七言甘露降。
</p>
<p class="em2" id="p298"><a class="gg-link" href="#p298" onclick="return changeColor(this);"></a>
	魏少帝甘露元年五月，鄴及上洛並言甘露降。
</p>
<p class="em2" id="p299"><a class="gg-link" href="#p299" onclick="return changeColor(this);"></a>
	魏元帝咸熙二年四月，南深澤縣言甘露降。
</p>
<p class="em2" id="p300"><a class="gg-link" href="#p300" onclick="return changeColor(this);"></a>
	吳孫權黃武前，建業言甘露降。
</p>
<p class="em2" id="p301"><a class="gg-link" href="#p301" onclick="return changeColor(this);"></a>
	黃武二年五月，曲阿言甘露降。
</p>
<p class="em2" id="p302"><a class="gg-link" href="#p302" onclick="return changeColor(this);"></a>
	吳孫權嘉禾五年三月，武昌言甘露降於禮賓殿。<span class="jiaozhusup">按此條舊在「吳孫權赤烏二年」、「赤烏九年」二條之後。考嘉禾五年為公元二三六年，當在前；赤烏二年為公元二三九年，赤烏九年為公元二四六年，當在後。今訂正。</span>
</p>
<p class="em2" id="p303"><a class="gg-link" href="#p303" onclick="return changeColor(this);"></a>
	吳孫權赤烏二年三月，零陵言甘露降。
</p>
<p class="em2" id="p304"><a class="gg-link" href="#p304" onclick="return changeColor(this);"></a>
	赤烏九年四月，武昌言甘露降。
</p>
<p class="em2" id="p305"><a class="gg-link" href="#p305" onclick="return changeColor(this);"></a>
	吳孫皓甘露元年四月，蔣陵言甘露降。
</p>
<p class="em2" id="p306"><a class="gg-link" href="#p306" onclick="return changeColor(this);"></a>
	晉武帝泰始十年四月乙亥，甘露降西河離石。
</p>
<p class="em2" id="p307"><a class="gg-link" href="#p307" onclick="return changeColor(this);"></a>
	晉武帝咸寧元年四月丙戌，甘露降張掖。
</p>
<p class="em2" id="p308"><a class="gg-link" href="#p308" onclick="return changeColor(this);"></a>
	咸寧元年五月戊午，甘露降清河繹幕。
</p>
<p class="em2" id="p309"><a class="gg-link" href="#p309" onclick="return changeColor(this);"></a>
	咸寧元年九月，甘露降太原晉陽。
</p>
<p class="em2" id="p310"><a class="gg-link" href="#p310" onclick="return changeColor(this);"></a>
	咸寧二年五月戊子，甘露降玄菟郡治。
</p>
<p class="em2" id="p311"><a class="gg-link" href="#p311" onclick="return changeColor(this);"></a>
	咸寧五年六月戊申，甘露降巴郡南充國。
</p>
<p class="em2" id="p312"><a class="gg-link" href="#p312" onclick="return changeColor(this);"></a>
	晉武帝太康五年三月乙卯，甘露降東宮。
</p>
<p class="em2" id="p313"><a class="gg-link" href="#p313" onclick="return changeColor(this);"></a>
	太康七年四月，甘露降京兆杜陵。
</p>
<p class="em2" id="p314"><a class="gg-link" href="#p314" onclick="return changeColor(this);"></a>
	太康七年五月，甘露降魏郡鄴。
</p>
<p class="em2" id="p315"><a class="gg-link" href="#p315" onclick="return changeColor(this);"></a>
	晉惠帝元康四年五月，甘露降樂陵郡。
</p>
<p class="em2" id="p316"><a class="gg-link" href="#p316" onclick="return changeColor(this);"></a>
	晉愍帝建興元年六月，甘露降西平縣。
</p>
<p class="em2" id="p317"><a class="gg-link" href="#p317" onclick="return changeColor(this);"></a>
	建興三年八月己未，甘露降新昌縣。
</p>
<p class="em2" id="p318"><a class="gg-link" href="#p318" onclick="return changeColor(this);"></a>
	晉愍帝建武元年六月丁丑，甘露降壽春。
</p>
<p class="em2" id="p319"><a class="gg-link" href="#p319" onclick="return changeColor(this);"></a>
	晉元帝太興三年四月，甘露降琅邪費。
</p>
<p class="em2" id="p320"><a class="gg-link" href="#p320" onclick="return changeColor(this);"></a>
	晉明帝太寧二年正月，巴郡言甘露降。
</p>
<p class="em2" id="p321"><a class="gg-link" href="#p321" onclick="return changeColor(this);"></a>
	晉成帝咸和四年四月，甘露降武昌郡閤前柳樹，太守詡以聞。
</p>
<p class="em2" id="p322"><a class="gg-link" href="#p322" onclick="return changeColor(this);"></a>
	咸和六年三月，甘露降寧州城內北園榛桃樹，刺史以聞。
</p>
<p class="em2" id="p323"><a class="gg-link" href="#p323" onclick="return changeColor(this);"></a>
	咸和七年四月癸巳，甘露降京邑，揚州刺史王導以聞。
</p>
<p class="em2" id="p324"><a class="gg-link" href="#p324" onclick="return changeColor(this);"></a>
	咸和八年四月癸卯，甘露降廬江襄安縣蔣冑家。
</p>
<p class="em2" id="p325"><a class="gg-link" href="#p325" onclick="return changeColor(this);"></a>
	咸和八年四月癸卯，甘露降宣城宛陵縣之須里。
</p>
<p class="em2" id="p326"><a class="gg-link" href="#p326" onclick="return changeColor(this);"></a>
	咸和九年四月甲寅，甘露降吳國錢唐縣右鄉康巷之柳樹。
</p>
<p class="em2" id="p327"><a class="gg-link" href="#p327" onclick="return changeColor(this);"></a>
	咸和九年十二月丙辰，甘露降建平陵。
</p>
<p class="em2" id="p328"><a class="gg-link" href="#p328" onclick="return changeColor(this);"></a>
	咸和九年十二月丁巳，甘露降武平陵。
</p>
<p class="em2" id="p329"><a class="gg-link" href="#p329" onclick="return changeColor(this);"></a>
	晉成帝咸康元年四月癸卯，甘露降西堂桃樹。
</p>
<p class="em2" id="p330"><a class="gg-link" href="#p330" onclick="return changeColor(this);"></a>
	咸康二年三月甲戌，甘露降鬱林城內。
</p>
<p class="em2" id="p331"><a class="gg-link" href="#p331" onclick="return changeColor(this);"></a>
	咸康二年四月，甘露降西堂，又降尚書都坐桃樹，又降會稽永興縣，眾官畢賀。戊午，甘露降會稽山陰縣，又降吳興武康縣。庚申，又降武康。
</p>
<p class="em2" id="p332"><a class="gg-link" href="#p332" onclick="return changeColor(this);"></a>
	咸康三年四月戊午，甘露降殿後桃李樹。五月，甘露降義興陽羨縣柞樹，東西十四步，南北十五步。
</p>
<p class="em2" id="p333"><a class="gg-link" href="#p333" onclick="return changeColor(this);"></a>
	咸康七年四月丙子，甘露降彭城王紘第內，眾官畢賀。
</p>
<p class="em2" id="p334"><a class="gg-link" href="#p334" onclick="return changeColor(this);"></a>
	晉穆帝永和元年三月，甘露降廬江郡內桃李樹，太守永以聞。
</p>
<p class="em2" id="p335"><a class="gg-link" href="#p335" onclick="return changeColor(this);"></a>
	永和五年十一月，太常劉邵上崇平陵令王昂即日奉行陵內，甘露降于玄宮前殿。
</p>
<p class="em2" id="p336"><a class="gg-link" href="#p336" onclick="return changeColor(this);"></a>
	永和五年十二月己酉，甘露降丹陽湖熟縣西界劉敷墓松樹，縣令王恬以聞，眾官畢賀。
</p>
<p class="em2" id="p337"><a class="gg-link" href="#p337" onclick="return changeColor(this);"></a>
	晉簡文帝咸安二年正月，甘露降隨郡灄陽縣界桑木，沾凝十餘里中。
</p>
<p class="em2" id="p338"><a class="gg-link" href="#p338" onclick="return changeColor(this);"></a>
	晉孝武帝太元十二年八月，甘露降寧州界內，刺史費統以聞。
</p>
<p class="em2" id="p339"><a class="gg-link" href="#p339" onclick="return changeColor(this);"></a>
	太元十五年閏月，甘露降永平陵。
</p>
<p class="em2" id="p340"><a class="gg-link" href="#p340" onclick="return changeColor(this);"></a>
	太元十六年十一月庚午，甘露降句陽縣。
</p>
<p class="em2" id="p341"><a class="gg-link" href="#p341" onclick="return changeColor(this);"></a>
	太元十七年二月，甘露降南海番禺縣楊樹。
</p>
<p class="em2" id="p342"><a class="gg-link" href="#p342" onclick="return changeColor(this);"></a>
	晉安帝元興二年十月，甘露降武昌王成基家竹。
</p>
<p class="em2" id="p343"><a class="gg-link" href="#p343" onclick="return changeColor(this);"></a>
	元興三年三月己卯，甘露降丹徒。
</p>
<p class="em2" id="p344"><a class="gg-link" href="#p344" onclick="return changeColor(this);"></a>
	元興三年四月己酉，甘露降蘭臺。
</p>
<p class="em2" id="p345"><a class="gg-link" href="#p345" onclick="return changeColor(this);"></a>
	宋武帝永初元年九月庚辰，甘露降丹徒峴山。<span class="jiaozhusup">「峴山」各本並作「現山」，據元龜二０一改。按宋鮑照有從拜陵登京峴詩。</span>
</p>
<p class="em2" id="p346"><a class="gg-link" href="#p346" onclick="return changeColor(this);"></a>
	永初元年十月庚午，甘露降興寧、永寧二陵，彌冠百餘里。
</p>
<p class="em2" id="p347"><a class="gg-link" href="#p347" onclick="return changeColor(this);"></a>
	文帝元嘉三年閏正月己丑，甘露降吳興烏程，太守王韶之以聞。
</p>
<p class="em2" id="p348"><a class="gg-link" href="#p348" onclick="return changeColor(this);"></a>
	元嘉四年五月辛巳，甘露降齊郡西安臨朐城。
</p>
<p class="em2" id="p349"><a class="gg-link" href="#p349" onclick="return changeColor(this);"></a>
	元嘉四年十一月辛未朔，甘露降初寧陵。
</p>
<p class="em2" id="p350"><a class="gg-link" href="#p350" onclick="return changeColor(this);"></a>
	元嘉四年十一月己丑，甘露降南海熙安，廣州刺史江桓以聞。
</p>
<p class="em2" id="p351"><a class="gg-link" href="#p351" onclick="return changeColor(this);"></a>
	元嘉八年五月，甘露降南海番禺。
</p>
<p class="em2" id="p352"><a class="gg-link" href="#p352" onclick="return changeColor(this);"></a>
	元嘉九年十一月壬子，甘露降初寧陵。
</p>
<p class="em2" id="p353"><a class="gg-link" href="#p353" onclick="return changeColor(this);"></a>
	元嘉十一年八月甲辰，甘露降費縣之沙里，琅邪太守呂綽以聞。
</p>
<p class="em2" id="p354"><a class="gg-link" href="#p354" onclick="return changeColor(this);"></a>
	元嘉十三年二月丁卯，甘露降上明巴山。
</p>
<p class="em2" id="p355"><a class="gg-link" href="#p355" onclick="return changeColor(this);"></a>
	元嘉十三年二月，甘露降吳興武康董道益家園樹。<span class="jiaozhusup">「吳興」各本並作「吳縣」。按州郡志，吳興太守領武康令。今改正。</span>
</p>
<p class="em2" id="p356"><a class="gg-link" href="#p356" onclick="return changeColor(this);"></a>
	元嘉十三年三月甲午，甘露降初寧陵。
</p>
<p class="em2" id="p357"><a class="gg-link" href="#p357" onclick="return changeColor(this);"></a>
	元嘉十六年三月己卯，甘露降廣州城北門楊樹，刺史陸徽以聞。
</p>
<p class="em2" id="p358"><a class="gg-link" href="#p358" onclick="return changeColor(this);"></a>
	元嘉十七年四月丁丑，甘露降廣陵永福里梁昌季家樹，南兗州刺史江夏王義恭以聞。
</p>
<p class="em2" id="p359"><a class="gg-link" href="#p359" onclick="return changeColor(this);"></a>
	元嘉十七年，甘露降高平金鄉富民邨方三十里中。徐州刺史趙伯符以聞。
</p>
<p class="em2" id="p360"><a class="gg-link" href="#p360" onclick="return changeColor(this);"></a>
	元嘉十七年十一月乙酉，甘露降樂游苑。
</p>
<p class="em2" id="p361"><a class="gg-link" href="#p361" onclick="return changeColor(this);"></a>
	元嘉十八年五月甲申，甘露降丹陽秣陵衛將軍臨川王義慶園，揚州刺史始興王濬以聞。
</p>
<p class="em2" id="p362"><a class="gg-link" href="#p362" onclick="return changeColor(this);"></a>
	元嘉十八年六月，甘露降廣陵廣陵孟玉秀家樹，南兗州刺史臨川王義慶以聞。
</p>
<p class="em2" id="p363"><a class="gg-link" href="#p363" onclick="return changeColor(this);"></a>
	元嘉十九年五月丁卯，甘露降建康司徒參軍督護顧俊之宅竹柳。
</p>
<p class="em2" id="p364"><a class="gg-link" href="#p364" onclick="return changeColor(this);"></a>
	元嘉十九年五月乙亥，甘露降馬頭濟陽宋慶之園樹，太守荀預以聞。
</p>
<p class="em2" id="p365"><a class="gg-link" href="#p365" onclick="return changeColor(this);"></a>
	元嘉二十一年，甘露降益州府內梨李樹，刺史庾俊之以聞。
</p>
<p class="em2" id="p366"><a class="gg-link" href="#p366" onclick="return changeColor(this);"></a>
	元嘉二十一年四月，甘露頻降樂遊苑。
</p>
<p class="em2" id="p367"><a class="gg-link" href="#p367" onclick="return changeColor(this);"></a>
	元嘉二十一年四月，甘露降彭城綏輿里，徐州刺史臧質以聞。
</p>
<p class="em2" id="p368"><a class="gg-link" href="#p368" onclick="return changeColor(this);"></a>
	元嘉二十一年四月，甘露降義陽平陽，太守龐秀之以聞。
</p>
<p class="em2" id="p369"><a class="gg-link" href="#p369" onclick="return changeColor(this);"></a>
	元嘉二十二年十一月辛巳，甘露降南郡江陵方城里，荊州刺史南譙王義宣以聞。
</p>
<p class="em2" id="p370"><a class="gg-link" href="#p370" onclick="return changeColor(this);"></a>
	元嘉二十二年十二月丁酉，甘露降長寧陵，陵令包誕以聞。
</p>
<p class="em2" id="p371"><a class="gg-link" href="#p371" onclick="return changeColor(this);"></a>
	元嘉二十三年二月丁未，甘露降樂遊苑，苑丞張寶以聞。
</p>
<p class="em2" id="p372"><a class="gg-link" href="#p372" onclick="return changeColor(this);"></a>
	元嘉二十三年九月丙子，甘露降長寧陵，陵令華林以聞。
</p>
<p class="em2" id="p373"><a class="gg-link" href="#p373" onclick="return changeColor(this);"></a>
	元嘉二十三年十二月庚子，甘露降襄陽郡治，雍州刺史武陵王駿以聞。
</p>
<p class="em2" id="p374"><a class="gg-link" href="#p374" onclick="return changeColor(this);"></a>
	元嘉二十三年十二月辛丑，甘露頻降樂遊苑，苑丞何道之以聞。
</p>
<p class="em2" id="p375"><a class="gg-link" href="#p375" onclick="return changeColor(this);"></a>
	元嘉二十四年二月己亥、庚子，甘露頻降景陽山，山監張績以聞。
</p>
<p class="em2" id="p376"><a class="gg-link" href="#p376" onclick="return changeColor(this);"></a>
	元嘉二十四年二月己亥、癸卯、三月丙辰，甘露頻降景陽山，華林園丞陳襲祖以聞。
</p>
<p class="em2" id="p377"><a class="gg-link" href="#p377" onclick="return changeColor(this);"></a>
	元嘉二十四年三月甲寅，甘露降尋陽松滋，江州刺史廬陵王紹以聞。
</p>
<p class="em2" id="p378"><a class="gg-link" href="#p378" onclick="return changeColor(this);"></a>
	元嘉二十四年四月癸未，甘露降尋陽松滋；丙申，又降江州城內桐樹；丁酉，又降城北數里之中，江州刺史廬陵王紹以聞。
</p>
<p class="em2" id="p379"><a class="gg-link" href="#p379" onclick="return changeColor(this);"></a>
	元嘉二十四年七月乙卯，甘露降京師，揚州刺史始興王濬以聞。
</p>
<p class="em2" id="p380"><a class="gg-link" href="#p380" onclick="return changeColor(this);"></a>
	元嘉二十四年七月，甘露降襄城治下無量寺，雍州刺史武陵王駿以聞。
</p>
<p class="em2" id="p381"><a class="gg-link" href="#p381" onclick="return changeColor(this);"></a>
	元嘉二十四年十月甲午，甘露降魏興郡內，太守韋寧民以聞。
</p>
<p class="em2" id="p382"><a class="gg-link" href="#p382" onclick="return changeColor(this);"></a>
	元嘉二十三年至二十四年十二月，甘露頻降，狀如細雪，京都及郡國處處皆然，不可稱紀。
</p>
<p class="em2" id="p383"><a class="gg-link" href="#p383" onclick="return changeColor(this);"></a>
	元嘉二十五年十一月庚辰，甘露降南郡，荊州刺史南譙王義宣以聞。
</p>
<p class="em2" id="p384"><a class="gg-link" href="#p384" onclick="return changeColor(this);"></a>
	元嘉二十五年十一月乙未，甘露降丹陽秣陵巖山。
</p>
<p class="em2" id="p385"><a class="gg-link" href="#p385" onclick="return changeColor(this);"></a>
	元嘉二十六年三月壬午，甘露降景陽山，華林園丞梅道念以聞。
</p>
<p class="em2" id="p386"><a class="gg-link" href="#p386" onclick="return changeColor(this);"></a>
	元嘉二十六年三月庚寅、癸巳，甘露頻降武昌，江州刺史廬陵王紹以聞。
</p>
<p class="em2" id="p387"><a class="gg-link" href="#p387" onclick="return changeColor(this);"></a>
	元嘉二十六年四月甲辰、丙午、戊申，甘露頻降豫章南昌，太守劉思考以聞。
</p>
<p class="em2" id="p388"><a class="gg-link" href="#p388" onclick="return changeColor(this);"></a>
	元嘉二十六年七月，甘露降南郡江陵，荊州刺史南譙王義宣以聞。
</p>
<p class="em2" id="p389"><a class="gg-link" href="#p389" onclick="return changeColor(this);"></a>
	元嘉二十七年四月乙卯、丙辰、丁巳，甘露頻降豫章南昌。戊午午時，天氣清明，有綵霧映覆郡邑，甘露又自雲降。太守劉思考以聞。
</p>
<p class="em2" id="p390"><a class="gg-link" href="#p390" onclick="return changeColor(this);"></a>
	元嘉二十七年五月甲戌，甘露降東海丹徒，南徐州刺史始興王濬以聞。
</p>
<p class="em2" id="p391"><a class="gg-link" href="#p391" onclick="return changeColor(this);"></a>
	元嘉二十八年二月戊辰，甘露降鍾山延賢寺，揚州刺史廬陵王紹以聞。
</p>
<p class="em2" id="p392"><a class="gg-link" href="#p392" onclick="return changeColor(this);"></a>
	元嘉二十八年二月壬午，甘露降徽音殿前果樹。
</p>
<p class="em2" id="p393"><a class="gg-link" href="#p393" onclick="return changeColor(this);"></a>
	元嘉二十八年二月，甘露降合歡殿後香花諸草。
</p>
<p class="em2" id="p394"><a class="gg-link" href="#p394" onclick="return changeColor(this);"></a>
	孝武帝孝建元年三月丙辰，甘露降華林園。
</p>
<p class="em2" id="p395"><a class="gg-link" href="#p395" onclick="return changeColor(this);"></a>
	孝建二年三月己酉，甘露降丹陽秣陵中里路與之墓樹。
</p>
<p class="em2" id="p396"><a class="gg-link" href="#p396" onclick="return changeColor(this);"></a>
	孝建二年三月辛亥，甘露降長寧陵松樹。
</p>
<p class="em2" id="p397"><a class="gg-link" href="#p397" onclick="return changeColor(this);"></a>
	孝建二年三月，甘露降襄陽民家梨樹。
</p>
<p class="em2" id="p398"><a class="gg-link" href="#p398" onclick="return changeColor(this);"></a>
	孝建二年三月戊午，甘露降丹陽秣陵尚書謝莊園竹林，莊以聞。
</p>
<p class="em2" id="p399"><a class="gg-link" href="#p399" onclick="return changeColor(this);"></a>
	孝武帝大明元年四月癸卯，甘露降華林園桐樹。
</p>
<p class="em2" id="p400"><a class="gg-link" href="#p400" onclick="return changeColor(this);"></a>
	大明三年三月己卯，甘露降樂游苑梅樹。
</p>
<p class="em2" id="p401"><a class="gg-link" href="#p401" onclick="return changeColor(this);"></a>
	大明三年三月戊子，甘露降宣城郡舍，太守張辯以聞。
</p>
<p class="em2" id="p402"><a class="gg-link" href="#p402" onclick="return changeColor(this);"></a>
	大明四年正月壬辰，甘露降初寧陵松樹。
</p>
<p class="em2" id="p403"><a class="gg-link" href="#p403" onclick="return changeColor(this);"></a>
	大明四年二月丙申，甘露降長寧陵松樹。
</p>
<p class="em2" id="p404"><a class="gg-link" href="#p404" onclick="return changeColor(this);"></a>
	大明四年二月乙巳，甘露降丹陽秣陵龍山，丹陽尹孔靈符以聞。
</p>
<p class="em2" id="p405"><a class="gg-link" href="#p405" onclick="return changeColor(this);"></a>
	大明五年四月辛亥，甘露降吳興安吉，太守歷陽王子頊以聞。
</p>
<p class="em2" id="p406"><a class="gg-link" href="#p406" onclick="return changeColor(this);"></a>
	大明五年四月乙卯，甘露降吳興烏程，太守歷陽王子頊以聞。
</p>
<p class="em2" id="p407"><a class="gg-link" href="#p407" onclick="return changeColor(this);"></a>
	大明六年二月戊午，甘露降建康靈燿寺及諸苑園，及秣陵龍山，至于婁湖。是日，又降句容、江寧二縣。
</p>
<p class="em2" id="p408"><a class="gg-link" href="#p408" onclick="return changeColor(this);"></a>
	大明七年三月丙申，甘露降尋陽松滋，太守劉矇以聞。
</p>
<p class="em2" id="p409"><a class="gg-link" href="#p409" onclick="return changeColor(this);"></a>
	大明七年四月己未，甘露降荊州城內，刺史臨海王子頊以聞。
</p>
<p class="em2" id="p410"><a class="gg-link" href="#p410" onclick="return changeColor(this);"></a>
	大明七年十二月辛丑朔，甘露降吳興烏程，令苟卞之以聞。
</p>
<p class="em2" id="p411"><a class="gg-link" href="#p411" onclick="return changeColor(this);"></a>
	明帝泰始二年四月己未，甘露降上林苑，苑令徐承道以獻。
</p>
<p class="em2" id="p412"><a class="gg-link" href="#p412" onclick="return changeColor(this);"></a>
	泰始二年四月庚申，甘露降華林園，園令臧延之以獻。
</p>
<p class="em2" id="p413"><a class="gg-link" href="#p413" onclick="return changeColor(this);"></a>
	泰始二年五月己亥，甘露降丹陽秣陵縣舍齋前竹，丹陽尹王景文以獻。
</p>
<p class="em2" id="p414"><a class="gg-link" href="#p414" onclick="return changeColor(this);"></a>
	泰始三年十一月庚申，甘露降晉陵，晉陵太守王蘊以聞。
</p>
<p class="em2" id="p415"><a class="gg-link" href="#p415" onclick="return changeColor(this);"></a>
	泰始三年十一月癸亥，甘露降南東海丹徒建岡，徐州刺史桂陽王休範以聞。
</p>
<p class="em2" id="p416"><a class="gg-link" href="#p416" onclick="return changeColor(this);"></a>
	泰始三年十二月壬午，甘露降崇寧陵，揚州刺史建安王休仁以聞。
</p>
<p class="em2" id="p417"><a class="gg-link" href="#p417" onclick="return changeColor(this);"></a>
	後廢帝元徽四年十一月乙巳，甘露降吳興烏程，太守蕭惠明以聞。
</p>
<p class="em2" id="p418"><a class="gg-link" href="#p418" onclick="return changeColor(this);"></a>
	順帝昇明二年十二月，甘露降建康禁中里。
</p>
<p class="em2" id="p419"><a class="gg-link" href="#p419" onclick="return changeColor(this);"></a>
	昇明二年十一月，甘露降南東海武進彭山，太守謝朏以聞。
</p>
<p class="em2" id="p420"><a class="gg-link" href="#p420" onclick="return changeColor(this);"></a>
	昇明二年十一月，甘露降吳興長城卞山，太守王奐以聞。
</p>
<p class="em2" id="p421"><a class="gg-link" href="#p421" onclick="return changeColor(this);"></a>
	威香者，王者禮備則常生。<span class="jiazhu">【闕】</span>
</p>
<br/>
</div></body></html>