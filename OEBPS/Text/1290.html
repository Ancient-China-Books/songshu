<?xml version='1.0' encoding='utf-8'?>
<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><meta content="width=device-width" initial-scale="1" name="viewport"/><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title id="toc_1">宋書-卷二十九・志第十九</title><script src="../Styles/main.js" type="text/javascript"></script></head><body><div id="text">
<div class="section" id="title-0"><h1>卷二十九・志第十九</h1><hr/></div>
<div class="section" id="title-1"><h2>
符瑞下
</h2></div>
<p class="em2" id="p0"><a class="gg-link" href="#p0" onclick="return changeColor(this);"></a>
嘉禾，五穀之長，王者德盛，則二苗共秀。於周德，三苗共穗；於商德，同本異穟；於夏德，異本同秀。
</p>
<p class="em2" id="p1"><a class="gg-link" href="#p1" onclick="return changeColor(this);"></a>
漢宣帝元康四年，嘉穀玄稷，降于郡國。
</p>
<p class="em2" id="p2"><a class="gg-link" href="#p2" onclick="return changeColor(this);"></a>
漢章帝元和中，嘉禾生郡國。
</p>
<p class="em2" id="p3"><a class="gg-link" href="#p3" onclick="return changeColor(this);"></a>
漢安帝延光二年六月，嘉禾生九真，百五十六本，七百六十八穗。
</p>
<p class="em2" id="p4"><a class="gg-link" href="#p4" onclick="return changeColor(this);"></a>
漢桓帝建和二年四月，嘉禾生大司農帑藏。
</p>
<p class="em2" id="p5"><a class="gg-link" href="#p5" onclick="return changeColor(this);"></a>
漢桓帝永康元年八月，嘉禾生魏郡。
</p>
<p class="em2" id="p6"><a class="gg-link" href="#p6" onclick="return changeColor(this);"></a>
魏文帝黃初元年，郡國三言嘉禾生。
</p>
<p class="em2" id="p7"><a class="gg-link" href="#p7" onclick="return changeColor(this);"></a>
吳孫權黃龍三年十月，會稽南始平言嘉禾生。<span class="jiaozhusup">「南始平」各本並作「南平始」，據三國志吳志吳主權傳改。按本書州郡志：「臨海太守領始豐令，吳立曰始平，晉武帝太康元年更名。」</span>
</p>
<p class="em2" id="p8"><a class="gg-link" href="#p8" onclick="return changeColor(this);"></a>
孫權赤烏七年秋，宛陵言嘉禾生。
</p>
<p class="em2" id="p9"><a class="gg-link" href="#p9" onclick="return changeColor(this);"></a>
晉武帝泰始八年十月，瀘水胡王彭護獻嘉禾。
</p>
<p class="em2" id="p10"><a class="gg-link" href="#p10" onclick="return changeColor(this);"></a>
晉武帝太康四年十二月，嘉禾生扶風雍。
</p>
<p class="em2" id="p11"><a class="gg-link" href="#p11" onclick="return changeColor(this);"></a>
太康五年七月，嘉禾生豫章南昌。
</p>
<p class="em2" id="p12"><a class="gg-link" href="#p12" onclick="return changeColor(this);"></a>
太康八年閏三月，嘉禾生東夷校尉園。
</p>
<p class="em2" id="p13"><a class="gg-link" href="#p13" onclick="return changeColor(this);"></a>
太康八年九月，嘉禾生東萊掖。
</p>
<p class="em2" id="p14"><a class="gg-link" href="#p14" onclick="return changeColor(this);"></a>
晉愍帝建興元年八月癸亥，嘉禾生襄平縣，一莖七穗。
</p>
<p class="em2" id="p15"><a class="gg-link" href="#p15" onclick="return changeColor(this);"></a>
建興二年六月，嘉禾生平州治，三實同蔕。
</p>
<p class="em2" id="p16"><a class="gg-link" href="#p16" onclick="return changeColor(this);"></a>
建興三年七月，嘉禾生襄平縣，異體同蔕。
</p>
<p class="em2" id="p17"><a class="gg-link" href="#p17" onclick="return changeColor(this);"></a>
宋文帝元嘉二年十月，嘉禾生潁川陽翟，太守垣苗以聞。
</p>
<p class="em2" id="p18"><a class="gg-link" href="#p18" onclick="return changeColor(this);"></a>
元嘉九年三月，嘉禾生義陽，豫州刺史長沙王義欣以獻。
</p>
<p class="em2" id="p19"><a class="gg-link" href="#p19" onclick="return changeColor(this);"></a>
元嘉十年八月，嘉禾生汝南苞信，豫州刺史長沙王義欣以獻。
</p>
<p class="em2" id="p20"><a class="gg-link" href="#p20" onclick="return changeColor(this);"></a>
元嘉十一年八月，嘉禾一莖九穗生北汝陰，太守王玄謨以獻。
</p>
<p class="em2" id="p21"><a class="gg-link" href="#p21" onclick="return changeColor(this);"></a>
元嘉二十年六月，嘉禾一莖九穗生上庸新安，梁州刺史劉真道以獻。<span class="jiaozhusup">各本並脫「真」字，據劉懷肅傳弟子真道附傳補。</span>
</p>
<p class="em2" id="p22"><a class="gg-link" href="#p22" onclick="return changeColor(this);"></a>
元嘉二十一年，嘉禾生新野鄧縣，雍州刺史蕭思話以獻。
</p>
<p class="em2" id="p23"><a class="gg-link" href="#p23" onclick="return changeColor(this);"></a>
元嘉二十二年六月，嘉禾生籍田，一莖九穗。
</p>
<p class="em2" id="p24"><a class="gg-link" href="#p24" onclick="return changeColor(this);"></a>
元嘉二十二年七月癸酉，嘉禾生平虜陵，徐州刺史臧質以獻。
</p>
<p class="em2" id="p25"><a class="gg-link" href="#p25" onclick="return changeColor(this);"></a>
元嘉二十二年九月，嘉禾生太尉府田，太尉江夏王義恭以聞。
</p>
<p class="em2" id="p26"><a class="gg-link" href="#p26" onclick="return changeColor(this);"></a>
元嘉二十二年九月，嘉禾生揚州東耕田，刺史始興王濬以聞。
</p>
<p class="em2" id="p27"><a class="gg-link" href="#p27" onclick="return changeColor(this);"></a>
元嘉二十二年，嘉禾生華林園，百六十穗，園丞陳襲祖以聞。
</p>
<p class="em2" id="p28"><a class="gg-link" href="#p28" onclick="return changeColor(this);"></a>
元嘉二十二年，嘉禾生潁川曲陽，<span class="jiaozhusup">「曲陽」各本並作「陽白」，元龜二０一作「陽曲」。孫虨宋書考論云：「陽白疑是曲陽。」按州郡志，豫州潁川太守領曲陽令。孫說是，今改正。</span>豫州刺史趙伯符以獻。
</p>
<p class="em2" id="p29"><a class="gg-link" href="#p29" onclick="return changeColor(this);"></a>
元嘉二十三年七月乙丑，嘉禾旅生籍田，籍田令褚熙伯以聞。
</p>
<p class="em2" id="p30"><a class="gg-link" href="#p30" onclick="return changeColor(this);"></a>
元嘉二十三年七月庚午，嘉禾生丹陽椒唐里，揚州刺史始興王濬以聞。
</p>
<p class="em2" id="p31"><a class="gg-link" href="#p31" onclick="return changeColor(this);"></a>
元嘉二十三年七月庚辰，嘉禾生醴湖屯，屯主王世宗以聞。
</p>
<p class="em2" id="p32"><a class="gg-link" href="#p32" onclick="return changeColor(this);"></a>
元嘉二十三年八月己酉，嘉禾生華林園，園丞陳襲祖以聞。
</p>
<p class="em2" id="p33"><a class="gg-link" href="#p33" onclick="return changeColor(this);"></a>
元嘉二十三年九月庚申，嘉禾生沛郡蕭，征北大將軍衡陽王義季以聞。
</p>
<p class="em2" id="p34"><a class="gg-link" href="#p34" onclick="return changeColor(this);"></a>
元嘉二十三年，嘉禾生江夏汝南，荊州刺史南譙王義宣以聞。
</p>
<p class="em2" id="p35"><a class="gg-link" href="#p35" onclick="return changeColor(this);"></a>
元嘉二十四年七月乙卯，嘉禾旅生華林園及景陽山，園丞梅道念以聞。太尉江夏王義恭上表曰：
</p>
<p class="margin2" id="p36"><a class="gg-link" href="#p36" onclick="return changeColor(this);"></a>
臣聞居高聽卑，上帝之功；天且弗違，聖王之德。故能影響二儀，甄陶萬有。鑒觀今古，採驗圖緯，未有道闕化虧，而禎物著明者也。自皇運受終，辰曜交和，是以卉木表靈，山淵效寶。伏惟陛下體乾統極，休符襲逮。若乃鳳儀西郊，龍見東邑，海酋獻改緇之羽，河祇開俟清之源。三代象德，不能過也。有幽必闡，無遠弗屆，重譯歲至，休瑞月臻。前者躬籍南畝，嘉穀仍植，神明之應，在斯尤盛。四海既穆，五民樂業，思述汾陽，經始靈囿。蘭林甫樹，嘉露頻流，板築初就，祥穟如積。太平之符，於是乎在。臣以寡立，承乏槐鉉，沐浴芳津，預睹冥慶，不勝抃舞之情。謹上嘉禾甘露頌一篇，不足稱揚美烈，追用悚汗。其頌曰：
</p>
<p class="margin2" id="p37"><a class="gg-link" href="#p37" onclick="return changeColor(this);"></a>
二象攸分，三靈樂主。齊應合從，在今猶古。天道誰親，唯仁斯輔。皇功帝績，理冠區宇。四民均極，我后體茲。惟機惟神，敬昭文思。九族既睦，萬邦允釐。德以位敘，道致雍熙。於穆不已，顯允東儲。生知夙叡，嶽茂淵虛。因心則哲，令問弘敷。繼徽下武，儷景辰居。軒制合宮，漢興未央。矧伊聖朝，九有已康。率由舊典，思燭前王。乃造陵霄，遂作景陽。有藹景陽，天淵之涘。清暑爽立，雲堂特起。植類斯育，動類斯止。極望江波，遍對岳峙。化德惟達，休瑞惟懋。誕降嘉種，呈祥初構。甘露春凝，禎穟秋秀。含滋匪烈，<span class="jiaozhusup">「含滋」二字，三朝本空白，北監本、毛本、殿本、局本作「于今」。元龜一九二作「含滋」。今據元龜訂正。</span>嗣歲仍富。昔在放勳，曆莢數朝。降及重華，倚扇清庖。鑠矣皇慶，比物競昭。倫彼典策，被此風謠。資臣六蔽，任兼兩司。既恧仲袞，又慚鄭緇。豈忘衡泌，樂道明時。敢述休祉，愧闕令辭。
</p>
<p class="em2" id="p38"><a class="gg-link" href="#p38" onclick="return changeColor(this);"></a>
中領軍吉陽縣侯沈演之奏上嘉禾頌曰：「煥炳禎圖，昭晰瑞典。運傾方閟，時亨始顯。綈狀既章，鳥文斯辨。於皇聖辟，承物紀遠。明兩辰麗，昌輝天衍。<span class="jiazhu">其一</span>理妙位崇，事神業盛。淵渥德澤，虛寂道政。協化安心，調樂移性。玉衡從體，瑤光得正。巨星垂采，景雲立慶。<span class="jiazhu">其二</span>極仁所被，罔幽不攘。至和所感，靡況弗彰。鴛出丹穴，鸚起西湘。白鹿踰海，素鳥越江。結響穹陰，儀形鍾陽。<span class="jiazhu">其三</span>治人奉天，迺勤迺格。黛耒俶載，高廩已積。嘉禾重穋，甘露流液。擢秀辰畦，揚穎角澤。離穟合豪，榮區蔭斥。<span class="jiazhu">其四</span>盈箱徵殷，貫桑表周。今我大宋，靈貺綢繆。帝終撝謙，繹思勿休。躬薦宗廟，溫恭率由。降福以誠，孝享虔羞。<span class="jiazhu">其五</span>頒趾推功，登徽叡詔。恩覃隱顯，賞延荒徼。河溓海夷，山華岳燿。憬琛敻賮，兼澤委效。日表地外，改服請教。<span class="jiazhu">其六</span>茂對盛時，綏萬屢豐。厭厭歸素，秩秩大同。上藏諸用，下知所從。仰式王度，俯歌南風。鴻名稱首，永保無窮。<span class="jiazhu">其七</span>」
</p>
<p class="em2" id="p39"><a class="gg-link" href="#p39" onclick="return changeColor(this);"></a>
元嘉二十四年八月乙巳，嘉禾生魚城內晉陵，南徐州刺史廣陵王誕以聞。
</p>
<p class="em2" id="p40"><a class="gg-link" href="#p40" onclick="return changeColor(this);"></a>
元嘉二十五年六月壬寅，嘉禾旅生華林園，十株七百穗，園丞梅道念以聞。
</p>
<p class="em2" id="p41"><a class="gg-link" href="#p41" onclick="return changeColor(this);"></a>
元嘉二十五年六月壬子，嘉禾生籍田，籍田令褚熙伯以獻。
</p>
<p class="em2" id="p42"><a class="gg-link" href="#p42" onclick="return changeColor(this);"></a>
元嘉二十五年七月壬辰，嘉禾生北海，青、冀二州刺史杜坦以獻。
</p>
<p class="em2" id="p43"><a class="gg-link" href="#p43" onclick="return changeColor(this);"></a>
元嘉二十五年八月丙午，嘉禾生太尉江夏王義恭果園，江夏國典書令陳穎以聞。
</p>
<p class="em2" id="p44"><a class="gg-link" href="#p44" onclick="return changeColor(this);"></a>
元嘉二十五年八月壬子，嘉禾生建康化義里，令丘珍孫以獻。
</p>
<p class="em2" id="p45"><a class="gg-link" href="#p45" onclick="return changeColor(this);"></a>
元嘉二十五年八月癸丑，嘉禾生華林園，園丞梅道念以獻。
</p>
<p class="em2" id="p46"><a class="gg-link" href="#p46" onclick="return changeColor(this);"></a>
元嘉二十五年十一月，嘉禾生巴東，荊州刺史南譙王義宣以聞。
</p>
<p class="em2" id="p47"><a class="gg-link" href="#p47" onclick="return changeColor(this);"></a>
元嘉二十六年五月癸酉，嘉禾生建康禁中里，揚州刺史始興王濬以獻。
</p>
<p class="em2" id="p48"><a class="gg-link" href="#p48" onclick="return changeColor(this);"></a>
元嘉二十六年六月甲寅，嘉禾生籍田，籍田令褚熙伯以獻。
</p>
<p class="em2" id="p49"><a class="gg-link" href="#p49" onclick="return changeColor(this);"></a>
元嘉二十六年七月，嘉禾生巴東朐䏰，荊州刺史南譙王義宣以獻。
</p>
<p class="em2" id="p50"><a class="gg-link" href="#p50" onclick="return changeColor(this);"></a>
元嘉二十七年十月己丑，嘉禾生北海，青州刺史杜坦以聞。
</p>
<p class="em2" id="p51"><a class="gg-link" href="#p51" onclick="return changeColor(this);"></a>
元嘉二十八年七月戊戌，嘉禾生廣陵邵伯埭，兗州刺史江夏王義恭以聞。
</p>
<p class="em2" id="p52"><a class="gg-link" href="#p52" onclick="return changeColor(this);"></a>
孝武帝孝建二年六月癸巳，嘉禾二株生江夏王義恭東田。
</p>
<p class="em2" id="p53"><a class="gg-link" href="#p53" onclick="return changeColor(this);"></a>
孝建二年九月己丑朔，嘉禾異畝同穎生齊郡廣饒縣。
</p>
<p class="em2" id="p54"><a class="gg-link" href="#p54" onclick="return changeColor(this);"></a>
孝建三年七月庚午，嘉禾生吳興武康。
</p>
<p class="em2" id="p55"><a class="gg-link" href="#p55" onclick="return changeColor(this);"></a>
孝武帝大明元年五月戊午，嘉禾一株五莖生清暑殿鴟尾中。
</p>
<p class="em2" id="p56"><a class="gg-link" href="#p56" onclick="return changeColor(this);"></a>
大明元年八月甲申，嘉禾生青州，異根同穗。
</p>
<p class="em2" id="p57"><a class="gg-link" href="#p57" onclick="return changeColor(this);"></a>
大明三年九月乙亥，嘉禾生北海都昌縣，青州刺史顏師伯以聞。
</p>
<p class="em2" id="p58"><a class="gg-link" href="#p58" onclick="return changeColor(this);"></a>
大明六年八月辛未，嘉禾生樂陵，青、冀二州刺史劉道隆以聞。
</p>
<p class="em2" id="p59"><a class="gg-link" href="#p59" onclick="return changeColor(this);"></a>
明帝泰始二年七月己酉，嘉禾生會稽永興，太守巴陵王休若以獻。
</p>
<p class="em2" id="p60"><a class="gg-link" href="#p60" onclick="return changeColor(this);"></a>
漢章帝元和中，嘉麥生郡國。
</p>
<p class="em2" id="p61"><a class="gg-link" href="#p61" onclick="return changeColor(this);"></a>
晉武帝太康十年六月，嘉麥生扶風郡，<span class="jiaozhusup">「郡」御覽八三八引晉起居注作「郿」。</span>一莖四穗。是歲收三倍。
</p>
<p class="em2" id="p62"><a class="gg-link" href="#p62" onclick="return changeColor(this);"></a>
宋文帝元嘉二十三年，醴湖屯生嘉粟，一莖九穗，屯主王世宗以聞。
</p>
<p class="em2" id="p63"><a class="gg-link" href="#p63" onclick="return changeColor(this);"></a>
元嘉二十五年六月壬子，嘉黍生籍田，籍田令褚熙伯以獻。
</p>
<p class="em2" id="p64"><a class="gg-link" href="#p64" onclick="return changeColor(this);"></a>
吳孫權黃龍三年，由拳野稻生，改由拳爲禾興。
</p>
<p class="em2" id="p65"><a class="gg-link" href="#p65" onclick="return changeColor(this);"></a>
吳孫亮五鳳元年，交阯稗草化爲稻。
</p>
<p class="em2" id="p66"><a class="gg-link" href="#p66" onclick="return changeColor(this);"></a>
宋文帝元嘉二十三年，吳郡嘉興鹽官縣野稻自生三十許種，揚州刺史始興王濬以聞。
</p>
<p class="em2" id="p67"><a class="gg-link" href="#p67" onclick="return changeColor(this);"></a>
元嘉二十八年七月癸卯，尋陽柴桑菽粟旅生，彌漫原野，江州刺史建平王宏以聞。
</p>
<p class="em2" id="p68"><a class="gg-link" href="#p68" onclick="return changeColor(this);"></a>
漢章帝元和中，嘉瓜生郡國。
</p>
<p class="em2" id="p69"><a class="gg-link" href="#p69" onclick="return changeColor(this);"></a>
漢安帝元初三年三月，東平陵有瓜異處共生，八瓜同蔕。
</p>
<p class="em2" id="p70"><a class="gg-link" href="#p70" onclick="return changeColor(this);"></a>
漢桓帝建和二年七月，河東有嘉瓜，兩體共蔕。
</p>
<p class="em2" id="p71"><a class="gg-link" href="#p71" onclick="return changeColor(this);"></a>
晉武帝太康三年六月，嘉瓜異體同蔕，生河南洛陽輔國大將軍王濬園。
</p>
<p class="em2" id="p72"><a class="gg-link" href="#p72" onclick="return changeColor(this);"></a>
晉武帝太康元年十二月戊子，嘉瓠生寧州，寧州刺史費統以聞。
</p>
<p class="em2" id="p73"><a class="gg-link" href="#p73" onclick="return changeColor(this);"></a>
宋文帝元嘉二十五年四月戊辰，嘉瓠生京邑新園，園丞徐道興以獻。
</p>
<p class="em2" id="p74"><a class="gg-link" href="#p74" onclick="return changeColor(this);"></a>
孝武帝大明五年五月，嘉瓜生建康蔣陵里，丹陽尹王僧朗以獻。
</p>
<p class="em2" id="p75"><a class="gg-link" href="#p75" onclick="return changeColor(this);"></a>
明帝泰始二年八月戊午，嘉瓜生南豫州，南豫州刺史山陽王休祐以獻。
</p>
<p class="em2" id="p76"><a class="gg-link" href="#p76" onclick="return changeColor(this);"></a>
文帝元嘉七年七月乙酉，建康頟檐湖二蓮一蔕。
</p>
<p class="em2" id="p77"><a class="gg-link" href="#p77" onclick="return changeColor(this);"></a>
元嘉十六年七月壬申，華林池雙蓮同榦。
</p>
<p class="em2" id="p78"><a class="gg-link" href="#p78" onclick="return changeColor(this);"></a>
元嘉十年七月己丑，<span class="jiaozhusup">按元嘉十年七月戊戌朔，是月無己丑。此條之前為元嘉十六年，此條之後為元嘉十九年。元嘉十七年七月丁亥朔，初三日己丑；元嘉十八年七月辛巳朔，初九日己丑。此二年之七月，並有己丑日。則此處之元嘉十年恐為元嘉十七或十八年之誤。</span>華林天淵池芙蓉異花同蔕。
</p>
<p class="em2" id="p79"><a class="gg-link" href="#p79" onclick="return changeColor(this);"></a>
元嘉十九年八月壬子，揚州後池二蓮合華，刺史始興王濬以獻。
</p>
<p class="em2" id="p80"><a class="gg-link" href="#p80" onclick="return changeColor(this);"></a>
元嘉二十年五月，廬陵郡池芙蓉二花一蔕，太守王淵以聞。
</p>
<p class="em2" id="p81"><a class="gg-link" href="#p81" onclick="return changeColor(this);"></a>
元嘉二十年六月壬寅，<span class="jiaozhusup">「壬寅」元龜二０一作「壬子」。按是年六月庚午朔，無壬寅，亦無壬子。日干支當有誤。</span>華林天淵池芙蓉二花一蔕，園丞陳襲祖以聞。
</p>
<p class="em2" id="p82"><a class="gg-link" href="#p82" onclick="return changeColor(this);"></a>
元嘉二十年夏，永嘉郡後池芙蓉二花一蔕，太守臧藝以聞。
</p>
<p class="em2" id="p83"><a class="gg-link" href="#p83" onclick="return changeColor(this);"></a>
元嘉二十年七月，吳興郡後池芙蓉二花一蔕，太守孔山士以聞。
</p>
<p class="em2" id="p84"><a class="gg-link" href="#p84" onclick="return changeColor(this);"></a>
元嘉二十年，揚州後池芙蓉二花一蔕，刺史始興王濬以獻。
</p>
<p class="em2" id="p85"><a class="gg-link" href="#p85" onclick="return changeColor(this);"></a>
元嘉二十一年六月丙午，華林園天淵池二蓮同榦，園丞陳襲祖以聞。
</p>
<p class="em2" id="p86"><a class="gg-link" href="#p86" onclick="return changeColor(this);"></a>
元嘉二十二年四月，<span class="jiaozhusup">「二十二年」各本並作「二十年」，據元龜二０一訂正。按上條有「二十一年六月」，下條有「二十二年七月」，此條當是二十二年四月事。</span>樂游苑池二蓮同榦，苑丞梅道念以聞。
</p>
<p class="em2" id="p87"><a class="gg-link" href="#p87" onclick="return changeColor(this);"></a>
元嘉二十二年七月，東宮玄圃園池二蓮同榦，內監殿守舍人宮勇民以聞。
</p>
<p class="em2" id="p88"><a class="gg-link" href="#p88" onclick="return changeColor(this);"></a>
元嘉二十三年六月壬寅，華林天淵池芙蓉二花一蔕，園丞陳襲祖以聞。
</p>
<p class="em2" id="p89"><a class="gg-link" href="#p89" onclick="return changeColor(this);"></a>
元嘉二十三年六月辛丑，太子西池二蓮共榦，池統胡永祖以聞。
</p>
<p class="em2" id="p90"><a class="gg-link" href="#p90" onclick="return changeColor(this);"></a>
元嘉二十三年八月己酉，魚邑三周池二蓮同榦，園丞徐道興以聞。
</p>
<p class="em2" id="p91"><a class="gg-link" href="#p91" onclick="return changeColor(this);"></a>
孝武帝孝建二年六月庚寅，玄武湖二蓮同榦。
</p>
<p class="em2" id="p92"><a class="gg-link" href="#p92" onclick="return changeColor(this);"></a>
孝武帝大明五年，籍田芙蓉二花同蔕，大司農蕭邃以獻。
</p>
<p class="em2" id="p93"><a class="gg-link" href="#p93" onclick="return changeColor(this);"></a>
明帝泰始二年八月丙辰，五城澳池二蓮同榦，都水使者羅僧愍以獻。
</p>
<p class="em2" id="p94"><a class="gg-link" href="#p94" onclick="return changeColor(this);"></a>
泰始二年八月己未，豫州刺史山陽王休祐獻蓮，二花一蔕。
</p>
<p class="em2" id="p95"><a class="gg-link" href="#p95" onclick="return changeColor(this);"></a>
泰始五年六月甲子，嘉蓮生湖熟，南臺侍御史竺曾度以聞。
</p>
<p class="em2" id="p96"><a class="gg-link" href="#p96" onclick="return changeColor(this);"></a>
泰始六年六月壬子，嘉蓮生東宮玄圃池，皇太子以聞。
</p>
<p class="em2" id="p97"><a class="gg-link" href="#p97" onclick="return changeColor(this);"></a>
晉武帝泰始二年六月壬申，嘉柰一蔕十實，生酒泉。
</p>
<p class="em2" id="p98"><a class="gg-link" href="#p98" onclick="return changeColor(this);"></a>
泰始七年六月己亥，東宮玄圃池芙蓉二花一蔕，皇太子以獻。
</p>
<p class="em2" id="p99"><a class="gg-link" href="#p99" onclick="return changeColor(this);"></a>
晉成帝咸和六年，鎮西將軍庾亮獻嘉橘，一蔕十二實。
</p>
<p class="em2" id="p100"><a class="gg-link" href="#p100" onclick="return changeColor(this);"></a>
晉安帝隆安三年，武陵臨沅獻安石榴，一蔕六實。
</p>
<p class="em2" id="p101"><a class="gg-link" href="#p101" onclick="return changeColor(this);"></a>
雲有五色，太平之應也，曰慶雲。若雲非雲，若煙非煙，五色紛縕，謂之慶雲。
</p>
<p class="em2" id="p102"><a class="gg-link" href="#p102" onclick="return changeColor(this);"></a>
漢宣帝神爵四年春，齋戒之莫，神光顯著。薦鬯之夕，神光交錯，或降于天，或登于地，或從四方，來集于壇上。
</p>
<p class="em2" id="p103"><a class="gg-link" href="#p103" onclick="return changeColor(this);"></a>
漢章帝元和三年正月，車駕北巡，以太牢祠北岳山，見黃白氣。
</p>
<p class="em2" id="p104"><a class="gg-link" href="#p104" onclick="return changeColor(this);"></a>
宋孝武帝大明元年五月壬子，紫氣從景陽樓上層出，狀如煙，回薄良久。
</p>
<p class="em2" id="p105"><a class="gg-link" href="#p105" onclick="return changeColor(this);"></a>
明帝泰始二年三月丙午，黃紫雲從景陽樓出，隨風回，久乃消，華林園令臧延之以聞。
</p>
<p class="em2" id="p106"><a class="gg-link" href="#p106" onclick="return changeColor(this);"></a>
泰始二年六月己卯，日入後，有黃白赤白氣東西竟天，光明潤澤，久乃消。
</p>
<p class="em2" id="p107"><a class="gg-link" href="#p107" onclick="return changeColor(this);"></a>
泰始四年十一月辛未，崇寧陵令上書言，自大明八年至今四年二月，宣太后陵明堂前後數有光及五色雲，又芳香四滿，又五采雲在松下，狀如車蓋。
</p>
<p class="em2" id="p108"><a class="gg-link" href="#p108" onclick="return changeColor(this);"></a>
泰始七年四月戊申夜，京邑崇虛館堂前有黃氣，狀如寶蓋，高十許丈，漸有五色，道士陸脩靜以聞。
</p>
<p class="em2" id="p109"><a class="gg-link" href="#p109" onclick="return changeColor(this);"></a>
白兔，王者敬耆老則見。
</p>
<p class="em2" id="p110"><a class="gg-link" href="#p110" onclick="return changeColor(this);"></a>
漢光武建武十三年九月，南越獻白兔。
</p>
<p class="em2" id="p111"><a class="gg-link" href="#p111" onclick="return changeColor(this);"></a>
章帝元和中，白兔見郡國。
</p>
<p class="em2" id="p112"><a class="gg-link" href="#p112" onclick="return changeColor(this);"></a>
魏文帝黃初中，郡國十九言白兔見。
</p>
<p class="em2" id="p113"><a class="gg-link" href="#p113" onclick="return changeColor(this);"></a>
晉武帝泰始五年七月己亥，白兔見北海即墨，即墨長獲以獻。
</p>
<p class="em2" id="p114"><a class="gg-link" href="#p114" onclick="return changeColor(this);"></a>
晉武帝咸寧二年十月癸亥，白兔二見河南陽翟，陽翟令華衍獲以獻。
</p>
<p class="em2" id="p115"><a class="gg-link" href="#p115" onclick="return changeColor(this);"></a>
咸寧四年六月，白兔見天水。
</p>
<p class="em2" id="p116"><a class="gg-link" href="#p116" onclick="return changeColor(this);"></a>
晉武帝太康二年八月壬子，白兔見彭城。
</p>
<p class="em2" id="p117"><a class="gg-link" href="#p117" onclick="return changeColor(this);"></a>
太康二年十月，白兔見趙國平鄉，趙王倫獲以獻。
</p>
<p class="em2" id="p118"><a class="gg-link" href="#p118" onclick="return changeColor(this);"></a>
太康四年十一月癸未，白兔見北地富平。
</p>
<p class="em2" id="p119"><a class="gg-link" href="#p119" onclick="return changeColor(this);"></a>
太康八年十二月庚戌，白兔見陳留酸棗，關內侯成公忠獲以獻。
</p>
<p class="em2" id="p120"><a class="gg-link" href="#p120" onclick="return changeColor(this);"></a>
晉穆帝永和十二年九月甲申，白兔見鄱陽，太守王耆之以獻，并上頌一篇。
</p>
<p class="em2" id="p121"><a class="gg-link" href="#p121" onclick="return changeColor(this);"></a>
晉穆帝升平三年十二月庚申，北中郎將郗曇獻白兔。
</p>
<p class="em2" id="p122"><a class="gg-link" href="#p122" onclick="return changeColor(this);"></a>
晉海西公太和九年四月，陽穀獻白兔。
</p>
<p class="em2" id="p123"><a class="gg-link" href="#p123" onclick="return changeColor(this);"></a>
晉孝武帝太元十五年三月，白兔見淮南壽陽。
</p>
<p class="em2" id="p124"><a class="gg-link" href="#p124" onclick="return changeColor(this);"></a>
晉安帝義熙二年四月，無錫獻白兔。
</p>
<p class="em2" id="p125"><a class="gg-link" href="#p125" onclick="return changeColor(this);"></a>
義熙二年四月，壽陽獻白兔。
</p>
<p class="em2" id="p126"><a class="gg-link" href="#p126" onclick="return changeColor(this);"></a>
宋文帝元嘉六年九月，長廣昌陽淳于邈獲白兔，青州刺史蕭思話以獻。
</p>
<p class="em2" id="p127"><a class="gg-link" href="#p127" onclick="return changeColor(this);"></a>
元嘉八年閏六月丁亥，司徒府白從伊生於淮南繁昌獲白兔以獻。
</p>
<p class="em2" id="p128"><a class="gg-link" href="#p128" onclick="return changeColor(this);"></a>
元嘉十三年七月甲戌，濟南朝陽王道獲白兔，青州刺史段宏以獻。
</p>
<p class="em2" id="p129"><a class="gg-link" href="#p129" onclick="return changeColor(this);"></a>
元嘉十四年正月丙申，白兔見山陽縣，山陽太守劉懷之以獻。
</p>
<p class="em2" id="p130"><a class="gg-link" href="#p130" onclick="return changeColor(this);"></a>
元嘉十五年七月壬申，山陽師齊獲白兔，南兗州刺史江夏王義恭以獻。
</p>
<p class="em2" id="p131"><a class="gg-link" href="#p131" onclick="return changeColor(this);"></a>
元嘉二十二年三月，白兔見東萊當利，青州刺史杜驥以聞。<span class="jiaozhusup">「杜驥」各本並作「杜冀」，按本書卷六五杜驥傳，驥時為青、冀二州刺史，今據改。</span>
</p>
<p class="em2" id="p132"><a class="gg-link" href="#p132" onclick="return changeColor(this);"></a>
元嘉二十四年七月丁巳，白兔見兗州，刺史徐瓊以聞。
</p>
<p class="em2" id="p133"><a class="gg-link" href="#p133" onclick="return changeColor(this);"></a>
元嘉二十四年七月己酉，白兔見東莞，太守趙球以獻。
</p>
<p class="em2" id="p134"><a class="gg-link" href="#p134" onclick="return changeColor(this);"></a>
元嘉二十七年二月壬辰，白兔見竟陵，荊州刺史南譙王義宣以獻。
</p>
<p class="em2" id="p135"><a class="gg-link" href="#p135" onclick="return changeColor(this);"></a>
元嘉二十七年六月丙午，白兔見南汝陰，豫州刺史南平王鑠以獻。
</p>
<p class="em2" id="p136"><a class="gg-link" href="#p136" onclick="return changeColor(this);"></a>
孝武帝孝建二年正月庚戌，白兔見淮南，太守申坦以聞。
</p>
<p class="em2" id="p137"><a class="gg-link" href="#p137" onclick="return changeColor(this);"></a>
孝建三年閏三月乙丑，<span class="jiaozhusup">「閏三月」各本並作「閏二月」，據建康實錄改。按是年閏三月丙辰朔，初十日乙丑。</span>白兔見平原，獲以獻。
</p>
<p class="em2" id="p138"><a class="gg-link" href="#p138" onclick="return changeColor(this);"></a>
孝武大明元年六月庚子，白兔見即墨，獲以獻。
</p>
<p class="em2" id="p139"><a class="gg-link" href="#p139" onclick="return changeColor(this);"></a>
大明六年八月辛未，白兔見北海，青、冀二州刺史劉道隆以獻。
</p>
<p class="em2" id="p140"><a class="gg-link" href="#p140" onclick="return changeColor(this);"></a>
大明六年六月乙丑，白兔見，青、冀二州刺史劉道隆以獻。
</p>
<p class="em2" id="p141"><a class="gg-link" href="#p141" onclick="return changeColor(this);"></a>
斗殞精，王者孝行溢則見。<span class="jiazhu">闕</span>
</p>
<p class="em2" id="p142"><a class="gg-link" href="#p142" onclick="return changeColor(this);"></a>
赤烏，周武王時銜穀至，兵不血刃而殷服。
</p>
<p class="em2" id="p143"><a class="gg-link" href="#p143" onclick="return changeColor(this);"></a>
漢章帝元和中，赤烏見郡國。
</p>
<p class="em2" id="p144"><a class="gg-link" href="#p144" onclick="return changeColor(this);"></a>
吳孫權赤烏元年，有赤烏集於殿前。
</p>
<p class="em2" id="p145"><a class="gg-link" href="#p145" onclick="return changeColor(this);"></a>
吳孫休永安三年三月，西陵言赤烏見。
</p>
<p class="em2" id="p146"><a class="gg-link" href="#p146" onclick="return changeColor(this);"></a>
晉元帝永昌二年正月，赤烏見暨陽。
</p>
<p class="em2" id="p147"><a class="gg-link" href="#p147" onclick="return changeColor(this);"></a>
宋武帝永初二年二月，赤烏六見北海都昌。
</p>
<p class="em2" id="p148"><a class="gg-link" href="#p148" onclick="return changeColor(this);"></a>
孝武帝大明五年六月戊子，赤烏見蜀郡，益州刺史劉思考以獻。
</p>
<p class="em2" id="p149"><a class="gg-link" href="#p149" onclick="return changeColor(this);"></a>
白燕者，師曠時，銜丹書來至。
</p>
<p class="em2" id="p150"><a class="gg-link" href="#p150" onclick="return changeColor(this);"></a>
漢章帝元和中，白燕見郡國。
</p>
<p class="em2" id="p151"><a class="gg-link" href="#p151" onclick="return changeColor(this);"></a>
晉惠帝元康元年七月，白燕二見酒泉祿福，<span class="jiaozhusup">「祿福」各本並作「祥福」，元龜二二作「福祿」。按漢書地理志酒泉郡有祿福。三國志魏志龐淯傳及皇甫謐列女傳載龐娥事云，祿福趙君安之女，又云祿福長尹嘉。曹全碑亦云拜酒泉祿福長。續漢書郡國志、晉書地理志始作「福祿」。今改從漢書地理志及三國志魏志作「祿福」。</span>太守索靖以聞。
</p>
<p class="em2" id="p152"><a class="gg-link" href="#p152" onclick="return changeColor(this);"></a>
宋文帝元嘉元年七月壬戌，白燕集齊郡城，游翔庭宇，經九日乃去，眾燕隨從無數。
</p>
<p class="em2" id="p153"><a class="gg-link" href="#p153" onclick="return changeColor(this);"></a>
元嘉十四年，白燕集荊州府門，刺史臨川王義慶以聞。
</p>
<p class="em2" id="p154"><a class="gg-link" href="#p154" onclick="return changeColor(this);"></a>
元嘉十八年六月，白燕產丹徒縣，南徐州刺史南譙王義宣以聞。
</p>
<p class="em2" id="p155"><a class="gg-link" href="#p155" onclick="return changeColor(this);"></a>
元嘉二十年五月，白燕集南平郡府內，<span class="jiaozhusup">「郡」各本並作「鄉」，據元龜二０一改。</span>內史臧綽以聞。
</p>
<p class="em2" id="p156"><a class="gg-link" href="#p156" onclick="return changeColor(this);"></a>
元嘉二十一年，白燕見廣陵，南兗州刺史廣陵王誕以獻。
</p>
<p class="em2" id="p157"><a class="gg-link" href="#p157" onclick="return changeColor(this);"></a>
元嘉二十四年五月辛未，白燕集司徒府西園，太尉江夏王義恭以聞。
</p>
<p class="em2" id="p158"><a class="gg-link" href="#p158" onclick="return changeColor(this);"></a>
元嘉二十五年八月壬子，白燕見廣陵城，南兗州刺史徐湛之以聞。
</p>
<p class="em2" id="p159"><a class="gg-link" href="#p159" onclick="return changeColor(this);"></a>
元嘉二十六年五月戊寅，白燕產衡陽王墓亭，郎中令朱曠之獲以聞。
</p>
<p class="em2" id="p160"><a class="gg-link" href="#p160" onclick="return changeColor(this);"></a>
元嘉二十七年五月甲戌，白燕產京口，南徐州刺史始興王濬以聞。
</p>
<p class="em2" id="p161"><a class="gg-link" href="#p161" onclick="return changeColor(this);"></a>
元嘉二十七年六月壬辰，白燕見秣陵，丹陽尹徐湛之以獻。
</p>
<p class="em2" id="p162"><a class="gg-link" href="#p162" onclick="return changeColor(this);"></a>
孝武帝大明二年五月乙巳，白燕產南郡江陵民家，荊州刺史朱脩之以獻。
</p>
<p class="em2" id="p163"><a class="gg-link" href="#p163" onclick="return changeColor(this);"></a>
大明二年五月甲子，白燕二產山陽縣舍，南兗州刺史竟陵王誕以獻。
</p>
<p class="em2" id="p164"><a class="gg-link" href="#p164" onclick="return changeColor(this);"></a>
大明二年六月甲戌，白燕產吳郡城內，太守王翼之以獻。
</p>
<p class="em2" id="p165"><a class="gg-link" href="#p165" onclick="return changeColor(this);"></a>
大明三年五月甲申，白燕產武陵臨沅民家，郢州刺史孔靈符以聞。
</p>
<p class="em2" id="p166"><a class="gg-link" href="#p166" onclick="return changeColor(this);"></a>
大明四年六月乙卯，白燕見平昌，青州刺史劉道隆以獻。
</p>
<p class="em2" id="p167"><a class="gg-link" href="#p167" onclick="return changeColor(this);"></a>
明帝泰始二年六月，白燕見零陵，獲以獻。
</p>
<p class="em2" id="p168"><a class="gg-link" href="#p168" onclick="return changeColor(this);"></a>
金車，王者至孝則出。<span class="jiazhu">闕</span>
</p>
<p class="em2" id="p169"><a class="gg-link" href="#p169" onclick="return changeColor(this);"></a>
三足烏，王者慈孝天地則至。
</p>
<p class="em2" id="p170"><a class="gg-link" href="#p170" onclick="return changeColor(this);"></a>
漢章帝元和中，三足烏見郡國。
</p>
<p class="em2" id="p171"><a class="gg-link" href="#p171" onclick="return changeColor(this);"></a>
象車者，山之精也。王者德澤流洽四境則出。<span class="jiazhu">闕</span>
</p>
<p class="em2" id="p172"><a class="gg-link" href="#p172" onclick="return changeColor(this);"></a>
白烏，王者宗廟肅敬則至。
</p>
<p class="em2" id="p173"><a class="gg-link" href="#p173" onclick="return changeColor(this);"></a>
漢桓帝永壽元年四月，白烏見齊國。<span class="jiaozhusup">「齊國」各本並作「商國」，據後漢書桓帝紀改。</span>
</p>
<p class="em2" id="p174"><a class="gg-link" href="#p174" onclick="return changeColor(this);"></a>
晉武帝咸寧五年七月戊辰，白烏見濟南隰陰，<span class="jiaozhusup">「濟南隰陰」各本並作「齊南隰」。按齊國無南隰縣。普初濟南郡有隰陰縣，杜預左傳哀五年注云濟南有隰陰縣是也。隰陰，二漢屬平原郡，普初改隸濟南郡。普書地理志已無此縣，蓋旋廢縣。</span>太守獲以獻。
</p>
<p class="em2" id="p175"><a class="gg-link" href="#p175" onclick="return changeColor(this);"></a>
晉武帝太康元年五月庚午，白烏見襄城。<span class="jiaozhusup">各本並脫「城」字，據元龜二二補。</span>
</p>
<p class="em2" id="p176"><a class="gg-link" href="#p176" onclick="return changeColor(this);"></a>
太康十年五月丁丑，白烏見京兆長安。
</p>
<p class="em2" id="p177"><a class="gg-link" href="#p177" onclick="return changeColor(this);"></a>
晉惠帝元康元年四月，白烏見河南成皋，縣令劉機獲以聞。
</p>
<p class="em2" id="p178"><a class="gg-link" href="#p178" onclick="return changeColor(this);"></a>
元康元年五月戊戌，白烏見梁國睢陽。
</p>
<p class="em2" id="p179"><a class="gg-link" href="#p179" onclick="return changeColor(this);"></a>
元康元年七月辛丑，白烏見陳留，獲以獻。
</p>
<p class="em2" id="p180"><a class="gg-link" href="#p180" onclick="return changeColor(this);"></a>
元康四年十月，白烏見鄱陽。
</p>
<p class="em2" id="p181"><a class="gg-link" href="#p181" onclick="return changeColor(this);"></a>
晉明帝太寧二年十一月，白烏見京都。
</p>
<p class="em2" id="p182"><a class="gg-link" href="#p182" onclick="return changeColor(this);"></a>
太寧三年三月，白烏見吳郡海虞，獲以獻，群官畢賀。
</p>
<p class="em2" id="p183"><a class="gg-link" href="#p183" onclick="return changeColor(this);"></a>
晉孝武帝太元十一年八月乙酉，白烏集江州寺庭，群烏翔衛。
</p>
<p class="em2" id="p184"><a class="gg-link" href="#p184" onclick="return changeColor(this);"></a>
太元二十一年五月癸卯，白烏見吳國，獲以獻。
</p>
<p class="em2" id="p185"><a class="gg-link" href="#p185" onclick="return changeColor(this);"></a>
宋武帝永初二年六月丁酉，白烏見吳郡婁縣，太守孟顗以獻。
</p>
<p class="em2" id="p186"><a class="gg-link" href="#p186" onclick="return changeColor(this);"></a>
文帝元嘉二年十一月丙辰，白烏見山陽，太守阮寶以聞。
</p>
<p class="em2" id="p187"><a class="gg-link" href="#p187" onclick="return changeColor(this);"></a>
元嘉三年三月甲戌，丹陽湖熟薛爽之獲白烏以獻。
</p>
<p class="em2" id="p188"><a class="gg-link" href="#p188" onclick="return changeColor(this);"></a>
元嘉十一年六月乙巳，吳郡海鹽王說獲白烏，揚州刺史彭城王義康以獻。
</p>
<p class="em2" id="p189"><a class="gg-link" href="#p189" onclick="return changeColor(this);"></a>
元嘉十三年三月戊辰，義興陽羨令獲白烏，太守劉禎以獻。
</p>
<p class="em2" id="p190"><a class="gg-link" href="#p190" onclick="return changeColor(this);"></a>
元嘉十九年五月，海陵王文秀獲白烏，南兗州刺史臨川王義慶以獻。
</p>
<p class="em2" id="p191"><a class="gg-link" href="#p191" onclick="return changeColor(this);"></a>
元嘉十九年十月，白烏產晉陵暨陽僑民彭城劉原秀宅樹，原秀以聞。
</p>
<p class="em2" id="p192"><a class="gg-link" href="#p192" onclick="return changeColor(this);"></a>
元嘉二十年七月，彭城劉原秀又獲白烏以獻。
</p>
<p class="em2" id="p193"><a class="gg-link" href="#p193" onclick="return changeColor(this);"></a>
元嘉二十四年八月乙巳，白烏見晉陵，南徐州刺史廣陵王誕以獻。
</p>
<p class="em2" id="p194"><a class="gg-link" href="#p194" onclick="return changeColor(this);"></a>
孝武帝大明元年四月甲申，白烏見南郡江陵。
</p>
<p class="em2" id="p195"><a class="gg-link" href="#p195" onclick="return changeColor(this);"></a>
明帝泰始二年六月丁巳，白烏見吳郡海鹽，太守顧覬之以獻。
</p>
<p class="em2" id="p196"><a class="gg-link" href="#p196" onclick="return changeColor(this);"></a>
泰始二年九月壬寅，白烏見吳興烏程，太守郄顒以獻。
</p>
<p class="em2" id="p197"><a class="gg-link" href="#p197" onclick="return changeColor(this);"></a>
白雀者，王者爵祿均則至。
</p>
<p class="em2" id="p198"><a class="gg-link" href="#p198" onclick="return changeColor(this);"></a>
漢章帝元和初，白雀見郡國。
</p>
<p class="em2" id="p199"><a class="gg-link" href="#p199" onclick="return changeColor(this);"></a>
魏文帝初，郡國十九言白雀見。
</p>
<p class="em2" id="p200"><a class="gg-link" href="#p200" onclick="return changeColor(this);"></a>
晉武帝咸寧元年，白雀見梁國，梁王肜獲以獻。
</p>
<p class="em2" id="p201"><a class="gg-link" href="#p201" onclick="return changeColor(this);"></a>
晉武帝太康二年六月丁卯，白雀二見河內南陽，<span class="jiaozhusup">各本同，元龜二二無「南陽」二字。據晉書地理志，河內郡屬縣有河陽、山陽，無南陽。南陽當是河陽或山陽之訛。</span>太守阮侃獲以獻。
</p>
<p class="em2" id="p202"><a class="gg-link" href="#p202" onclick="return changeColor(this);"></a>
太康二年六月，白雀二見河南，河南尹向雄獲以獻。
</p>
<p class="em2" id="p203"><a class="gg-link" href="#p203" onclick="return changeColor(this);"></a>
太康七年七月庚午，白雀見豫章。
</p>
<p class="em2" id="p204"><a class="gg-link" href="#p204" onclick="return changeColor(this);"></a>
太康八年八月，白雀見河南洛陽。
</p>
<p class="em2" id="p205"><a class="gg-link" href="#p205" onclick="return changeColor(this);"></a>
太康十年五月丁亥，白雀見宣光北門，華林園令孫邵獲以獻。
</p>
<p class="em2" id="p206"><a class="gg-link" href="#p206" onclick="return changeColor(this);"></a>
晉愍帝建武元年四月，尚書僕射刁協獻白雀於晉王。
</p>
<p class="em2" id="p207"><a class="gg-link" href="#p207" onclick="return changeColor(this);"></a>
晉孝武帝太元十六年十二月，<span class="jiaozhusup">「太元」各本並作「太康」，據元龜二二訂正。按太康為晉武帝年號，孝武帝年號為太元。</span>白雀見南海增城縣民吳比屋。
</p>
<p class="em2" id="p208"><a class="gg-link" href="#p208" onclick="return changeColor(this);"></a>
晉安帝隆安五年十一月，白雀見宜都。
</p>
<p class="em2" id="p209"><a class="gg-link" href="#p209" onclick="return changeColor(this);"></a>
晉安帝元興三年六月丙申，白雀見豫章新淦，獲以獻。
</p>
<p class="em2" id="p210"><a class="gg-link" href="#p210" onclick="return changeColor(this);"></a>
宋文帝元嘉元年七月己巳，白雀見齊郡昌國。
</p>
<p class="em2" id="p211"><a class="gg-link" href="#p211" onclick="return changeColor(this);"></a>
元嘉四年七月乙酉，白雀見北海劇。
</p>
<p class="em2" id="p212"><a class="gg-link" href="#p212" onclick="return changeColor(this);"></a>
元嘉八年五月辛丑，白雀集左衛府。
</p>
<p class="em2" id="p213"><a class="gg-link" href="#p213" onclick="return changeColor(this);"></a>
元嘉十一年五月丁丑，齊郡西安宗顯獲白雀，青州刺史段宏以獻。
</p>
<p class="em2" id="p214"><a class="gg-link" href="#p214" onclick="return changeColor(this);"></a>
元嘉十四年五月甲午，白雀集費縣員外散騎侍郎顏敬家，獲以獻。
</p>
<p class="em2" id="p215"><a class="gg-link" href="#p215" onclick="return changeColor(this);"></a>
元嘉十四年，白雀二見荊州府客館。
</p>
<p class="em2" id="p216"><a class="gg-link" href="#p216" onclick="return changeColor(this);"></a>
元嘉十五年五月辛未，白雀集建康都亭里，揚州刺史彭城王義康以聞。
</p>
<p class="em2" id="p217"><a class="gg-link" href="#p217" onclick="return changeColor(this);"></a>
元嘉十五年六月，白雀見建康定陰里，彭城王義康以獻。
</p>
<p class="em2" id="p218"><a class="gg-link" href="#p218" onclick="return changeColor(this);"></a>
元嘉十五年八月，白雀見西陽，江州刺史南譙王義宣以獻。
</p>
<p class="em2" id="p219"><a class="gg-link" href="#p219" onclick="return changeColor(this);"></a>
元嘉十七年五月壬寅，白雀二集荊州後園，刺史衡陽王義季以聞。
</p>
<p class="em2" id="p220"><a class="gg-link" href="#p220" onclick="return changeColor(this);"></a>
元嘉十八年七月，吳郡鹽官于玄獲白雀，太守劉禎以獻。
</p>
<p class="em2" id="p221"><a class="gg-link" href="#p221" onclick="return changeColor(this);"></a>
元嘉二十年五月乙卯，秣陵衛猗之獲白雀，丹陽尹徐湛之以獻。
</p>
<p class="em2" id="p222"><a class="gg-link" href="#p222" onclick="return changeColor(this);"></a>
元嘉二十二年四月丙子，白雀見東安郡，徐州刺史臧質以獻。
</p>
<p class="em2" id="p223"><a class="gg-link" href="#p223" onclick="return changeColor(this);"></a>
元嘉二十二年閏五月丙午，白雀見華林園，員外散騎侍郎長沙王瑾獲以獻。
</p>
<p class="em2" id="p224"><a class="gg-link" href="#p224" onclick="return changeColor(this);"></a>
元嘉二十二年六月庚申，南彭城蕃縣時佛護獲白雀以獻。
</p>
<p class="em2" id="p225"><a class="gg-link" href="#p225" onclick="return changeColor(this);"></a>
元嘉二十四年四月，白雀產吳郡鹽官民家，太守劉禎以獻。
</p>
<p class="em2" id="p226"><a class="gg-link" href="#p226" onclick="return changeColor(this);"></a>
元嘉二十四年六月己亥，白雀五集長沙廟，長沙王瑾以聞。
</p>
<p class="em2" id="p227"><a class="gg-link" href="#p227" onclick="return changeColor(this);"></a>
元嘉二十五年五月丁丑，白雀二見京都，材官吏黃公歡、軍人丁田夫各獲以獻。
</p>
<p class="em2" id="p228"><a class="gg-link" href="#p228" onclick="return changeColor(this);"></a>
元嘉二十七年六月乙卯，白雀見濟南郡，薛榮以獻。
</p>
<p class="em2" id="p229"><a class="gg-link" href="#p229" onclick="return changeColor(this);"></a>
元嘉二十八年八月己巳，崇義軍人獲白雀一雙，太子左率王錫以獻。
</p>
<p class="em2" id="p230"><a class="gg-link" href="#p230" onclick="return changeColor(this);"></a>
元嘉二十九年四月癸丑，白雀見會稽山陰，太守東海王褘獲以獻。
</p>
<p class="em2" id="p231"><a class="gg-link" href="#p231" onclick="return changeColor(this);"></a>
孝武帝孝建元年五月己亥，臨沂縣魯尚期於城上得白雀，太傅假黃鉞江夏王義恭以獻。
</p>
<p class="em2" id="p232"><a class="gg-link" href="#p232" onclick="return changeColor(this);"></a>
孝建二年六月丙子，左衛軍獲白雀以獻。
</p>
<p class="em2" id="p233"><a class="gg-link" href="#p233" onclick="return changeColor(this);"></a>
孝建三年閏三月辛酉，黃門侍郎庾徽之家獲白雀以獻。
</p>
<p class="em2" id="p234"><a class="gg-link" href="#p234" onclick="return changeColor(this);"></a>
孝建三年五月丁卯，白雀見建康，獲以獻。
</p>
<p class="em2" id="p235"><a class="gg-link" href="#p235" onclick="return changeColor(this);"></a>
孝武帝大明元年四月戊申，白雀見尋陽。
</p>
<p class="em2" id="p236"><a class="gg-link" href="#p236" onclick="return changeColor(this);"></a>
大明元年五月甲寅，白雀二見渤海，獲以獻。
</p>
<p class="em2" id="p237"><a class="gg-link" href="#p237" onclick="return changeColor(this);"></a>
大明元年五月甲子，白雀見建康，獲以獻。
</p>
<p class="em2" id="p238"><a class="gg-link" href="#p238" onclick="return changeColor(this);"></a>
大明元年六月丁亥，白雀見零陵祁陽，獲以獻。
</p>
<p class="em2" id="p239"><a class="gg-link" href="#p239" onclick="return changeColor(this);"></a>
大明元年七月辛亥，白雀見南陽宛，獲以獻。
</p>
<p class="em2" id="p240"><a class="gg-link" href="#p240" onclick="return changeColor(this);"></a>
大明二年五月丁未，白雀見建康，揚州刺史西陽王子尚以獻。
</p>
<p class="em2" id="p241"><a class="gg-link" href="#p241" onclick="return changeColor(this);"></a>
大明二年六月丁亥，白雀見河東定襄縣，荊州刺史朱脩之以聞。
</p>
<p class="em2" id="p242"><a class="gg-link" href="#p242" onclick="return changeColor(this);"></a>
大明三年四月庚戌，白雀見秣陵，丹陽尹劉秀之以獻。
</p>
<p class="em2" id="p243"><a class="gg-link" href="#p243" onclick="return changeColor(this);"></a>
大明三年五月壬午，太宰府崇蓺軍人獲白雀，太宰江夏王義恭以獻。
</p>
<p class="em2" id="p244"><a class="gg-link" href="#p244" onclick="return changeColor(this);"></a>
大明四年五月辛巳，白雀見廣陵，侍中顏師伯以獻。
</p>
<p class="em2" id="p245"><a class="gg-link" href="#p245" onclick="return changeColor(this);"></a>
大明五年四月庚戌，白雀見晉陵，太守沈文叔以獻。
</p>
<p class="em2" id="p246"><a class="gg-link" href="#p246" onclick="return changeColor(this);"></a>
大明五年五月癸未，白雀二見尋陽，江州刺史桂陽王休範以獻。
</p>
<p class="em2" id="p247"><a class="gg-link" href="#p247" onclick="return changeColor(this);"></a>
大明五年五月癸未，白雀二見濟南，青州刺史劉道隆以獻。
</p>
<p class="em2" id="p248"><a class="gg-link" href="#p248" onclick="return changeColor(this);"></a>
大明五年十月，白雀見太原，青州刺史劉道隆以獻。
</p>
<p class="em2" id="p249"><a class="gg-link" href="#p249" onclick="return changeColor(this);"></a>
大明六年八月辛巳，白雀見齊郡，青、冀二州刺史劉道隆以獻。
</p>
<p class="em2" id="p250"><a class="gg-link" href="#p250" onclick="return changeColor(this);"></a>
大明七年四月乙未，白雀集廬陵王第，廬陵王敬先以獻。
</p>
<p class="em2" id="p251"><a class="gg-link" href="#p251" onclick="return changeColor(this);"></a>
大明七年四月乙丑，白雀見歷陽，太守建平王景素以獻。
</p>
<p class="em2" id="p252"><a class="gg-link" href="#p252" onclick="return changeColor(this);"></a>
大明七年五月辛未，白雀見汝陰，豫州刺史垣護之以獻。
</p>
<p class="em2" id="p253"><a class="gg-link" href="#p253" onclick="return changeColor(this);"></a>
大明七年六月，白雀見寶城，<span class="jiaozhusup">「寶城」各本並作「寶成」，按州郡志司州義陽郡下有寶城令。今據改。</span>南豫州刺史尋陽王子房以獻。
</p>
<p class="em2" id="p254"><a class="gg-link" href="#p254" onclick="return changeColor(this);"></a>
大明七年十月丁卯，白雀見建康，丹陽尹永嘉王子仁以獻。
</p>
<p class="em2" id="p255"><a class="gg-link" href="#p255" onclick="return changeColor(this);"></a>
大明七年十一月，車駕南巡，肄水師於梁山，<span class="jiaozhusup">「肄」各本並作「隸」。張森楷校勘記、孫虨宋書考論並云隸當作肄。按張、孫說是，今改正。</span>中江，白雀二集華蓋。
</p>
<p class="em2" id="p256"><a class="gg-link" href="#p256" onclick="return changeColor(this);"></a>
前廢帝永光元年四月乙亥，白雀見會稽，東揚州刺史尋陽王子房以獻。
</p>
<p class="em2" id="p257"><a class="gg-link" href="#p257" onclick="return changeColor(this);"></a>
永光元年六月丙子，白雀見彭城，徐州刺史義陽王昶以聞。
</p>
<p class="em2" id="p258"><a class="gg-link" href="#p258" onclick="return changeColor(this);"></a>
明帝泰始二年七月戊子，白雀見虎檻洲，都督征討諸軍建安王休仁以聞。
</p>
<p class="em2" id="p259"><a class="gg-link" href="#p259" onclick="return changeColor(this);"></a>
泰始六年七月壬午，白雀二見廬陵吉陽，內史江孜以聞。
</p>
<p class="em2" id="p260"><a class="gg-link" href="#p260" onclick="return changeColor(this);"></a>
明帝泰豫元年六月辛丑，白雀見廣州，刺史孫超以獻。
</p>
<p class="em2" id="p261"><a class="gg-link" href="#p261" onclick="return changeColor(this);"></a>
後廢帝元徽五年四月己巳，白雀二見尋陽柴桑，江州刺史邵陵王友以獻。
</p>
<p class="em2" id="p262"><a class="gg-link" href="#p262" onclick="return changeColor(this);"></a>
孝武帝大明六年三月丙午，青雀見華林園。
</p>
<p class="em2" id="p263"><a class="gg-link" href="#p263" onclick="return changeColor(this);"></a>
明帝泰始二年九月庚寅，青雀見京城內，南徐州刺史桂陽王休範以獻。
</p>
<p class="em2" id="p264"><a class="gg-link" href="#p264" onclick="return changeColor(this);"></a>
玉馬，王者精明，尊賢者則出。<span class="jiazhu">闕</span>
</p>
<p class="em2" id="p265"><a class="gg-link" href="#p265" onclick="return changeColor(this);"></a>
根車者，德及山陵則出。<span class="jiazhu">闕</span>
</p>
<p class="em2" id="p266"><a class="gg-link" href="#p266" onclick="return changeColor(this);"></a>
白鳩，成湯時來至。
</p>
<p class="em2" id="p267"><a class="gg-link" href="#p267" onclick="return changeColor(this);"></a>
魏文帝黃初初，郡國十九言白鳩見。
</p>
<p class="em2" id="p268"><a class="gg-link" href="#p268" onclick="return changeColor(this);"></a>
吳孫權赤烏十二年八月癸丑，白鳩見章安。
</p>
<p class="em2" id="p269"><a class="gg-link" href="#p269" onclick="return changeColor(this);"></a>
晉武帝泰始八年五月甲辰，白鳩二集太廟南門，議郎董冑獲以獻。
</p>
<p class="em2" id="p270"><a class="gg-link" href="#p270" onclick="return changeColor(this);"></a>
晉武帝太康二年七月，白鳩見太僕寺。
</p>
<p class="em2" id="p271"><a class="gg-link" href="#p271" onclick="return changeColor(this);"></a>
太康四年十二月，白鳩見安定臨涇。
</p>
<p class="em2" id="p272"><a class="gg-link" href="#p272" onclick="return changeColor(this);"></a>
太康十年正月乙亥，白鳩見河南新城。
</p>
<p class="em2" id="p273"><a class="gg-link" href="#p273" onclick="return changeColor(this);"></a>
宋文帝元嘉十八年八月庚午，會稽山陰商世寶獲白鳩，眼足並赤，揚州刺史始興王濬以獻。太子率更令何承天上表曰：
</p>
<p class="margin2" id="p274"><a class="gg-link" href="#p274" onclick="return changeColor(this);"></a>
謹考尋先典，稽之前志，王德所覃，物以應顯。是以玄扈之鳳，昭帝軒之鴻烈，酆宮之雀，徵姬文之徽祚。伏惟陛下重光嗣服，永言祖武，洽惠和於地絡，燭皇明於天區。故能九服混心，萬邦含愛，圓神降祥，方祇薦裕，休珍雜沓，景瑞畢臻。去七月上旬，時在昧旦，黃暉洞照，宇宙開朗，徽風協律，甘液灑津。雖朱晃瑰瑋於運衡，榮光圖靈於河紀，蔑以尚茲。臣不量卑懵，竊慕擊壤有作，<span class="jiaozhusup">「壤」各本並作「轅」，據元龜一九二改。</span>相杵成謳。近又豫白鳩之觀，目翫奇偉，心歡盛烈。謹獻頌一篇。野思古拙，意及庸陋，不足以發揮清英，敷讚幽旨，瞻前顧後，亦各其志。謹冒以聞。其白鳩頌曰：
</p>
<p class="margin2" id="p275"><a class="gg-link" href="#p275" onclick="return changeColor(this);"></a>
三極協情，五靈會性。理感冥符，道實玄聖。於赫有皇，光天配命。<span class="jiaozhusup">「光」各本並作「先」，據元龜一九二改。</span>朝景升躔，八維同映。休祥載臻，榮光播慶。宇宙照爛，日月光華。陶山練澤，是生柔嘉。回龍表粹，離穗合柯。翩翩者鳩，亦皎其暉。理翮台領，揚鮮帝畿。匪仁莫集，<span class="jiaozhusup">四字各本並空白闕文，據元龜一九二補。</span>匪德莫歸。暮從儀鳳，棲閣廕闈。
</p>
<p class="margin2" id="p276"><a class="gg-link" href="#p276" onclick="return changeColor(this);"></a>
烝哉明后，昧旦乾乾。惟德之崇，其峻如山。惟澤之贍，其潤如淵。禮樂四達，頌聲遐宣。窮髮納貢，九譯導言。伊昔唐萌，愛逢慶祚。余生既辰，而年之暮。提心命耋，式歌王度。晨晞永風，夕漱甘露。思樂靈臺，<span class="jiaozhusup">「靈臺」各本並作「靈基」，據元龜一九二改。按此用文王靈臺事。</span>不遐有固。
</p>
<p class="em2" id="p277"><a class="gg-link" href="#p277" onclick="return changeColor(this);"></a>
元嘉二十四年九月，白鳩又見。庚戌，中領軍沈演之上表曰：
</p>
<p class="margin2" id="p278"><a class="gg-link" href="#p278" onclick="return changeColor(this);"></a>
臣聞貞裕之美，介於盛王，休瑞之臻，罔違哲后。故鳴鳳表垂衣之化，翔鷦徵解網之仁。陛下道德嗣基，聖明纘世，教清鳥紀，治昌雲官，禮漸同川，澤浹朱徼。天嘉明懿，民樂薰風，星辰以之炳煥，日月以之光華。神圖祇緯，盈觀閟序，白質黑章，充牣靈囿。應感之符畢臻，而因心之祥未屬。以素鳩自遠，毨翰歸飛，資性閑淑，羽貌鮮麗，既聞之先說，又親睹嘉祥，不勝藻抃，上頌一首。辭不稽典，文乏采章，<span class="jiaozhusup">「文」各本並作「分」，據元龜一九二改。</span>愧不足式昭皇慶，崇讚盛美，蓋率輿誦，備之篇末。其頌曰：
</p>
<p class="margin2" id="p279"><a class="gg-link" href="#p279" onclick="return changeColor(this);"></a>
有哲其儀，時惟皓鳩。性勰五教，名編素丘。殷曆方昌，婉翹來遊。漢錄克韡，爰降爰休。<span class="jiazhu">其一</span>於顯盛宋，叡慶遐傳。聖皇在上，道照鴻軒。稱施既平，孝思永言。人和於地，神豫于天。<span class="jiazhu">其二</span>禮樂孔秩，靈物咸昭。白雀集苞，丹鳳棲郊。文騶儷跡，嘉穎擢苗。灼灼縞羽，從化馴朝。<span class="jiazhu">其三</span>豈伊赴林，必周之栩。豈伊歸義，必商之所。惟德是依，惟仁是處。育景陽嶽，濯姿帝宇。<span class="jiazhu">其四</span>刑曆頒興，理感迭通。雉飛越常，鷺起西雍。烝然戾止，實兼斯容。壹茲民聽，穆是王風。<span class="jiazhu">其五</span>
</p>
<p class="em2" id="p280"><a class="gg-link" href="#p280" onclick="return changeColor(this);"></a>
玉羊，師曠時來至。<span class="jiazhu">闕</span>
</p>
<p class="em2" id="p281"><a class="gg-link" href="#p281" onclick="return changeColor(this);"></a>
玉雞，王者至孝則至。<span class="jiazhu">闕</span>
</p>
<p class="em2" id="p282"><a class="gg-link" href="#p282" onclick="return changeColor(this);"></a>
璧流離，王者不隱過則至。<span class="jiazhu">闕</span>
</p>
<p class="em2" id="p283"><a class="gg-link" href="#p283" onclick="return changeColor(this);"></a>
玉英，五常並修則見。<span class="jiazhu">闕</span>
</p>
<p class="em2" id="p284"><a class="gg-link" href="#p284" onclick="return changeColor(this);"></a>
玄圭，水泉流通，四海會同則出。<span class="jiazhu">闕</span>
</p>
<p class="em2" id="p285"><a class="gg-link" href="#p285" onclick="return changeColor(this);"></a>
漢桓帝永興二年四月，光祿勳府吏舍，夜壁下有青氣，得玉鉤、玦各一。鉤長七寸三分，玦周五寸四分，身中皆雕鏤。
</p>
<p class="em2" id="p286"><a class="gg-link" href="#p286" onclick="return changeColor(this);"></a>
晉懷帝永嘉六年二月壬子，玉龜出灞水。
</p>
<p class="em2" id="p287"><a class="gg-link" href="#p287" onclick="return changeColor(this);"></a>
晉愍帝建興二年十月，大將軍劉琨掘地得玉璽，使參軍郎碩奉之歸于京師。
</p>
<p class="em2" id="p288"><a class="gg-link" href="#p288" onclick="return changeColor(this);"></a>
建興二年十二月，涼州刺史張寔遣使獻行璽一紐，封送璽使關內侯。
</p>
<p class="em2" id="p289"><a class="gg-link" href="#p289" onclick="return changeColor(this);"></a>
晉愍帝建武元年三月己酉，丹陽江寧民虞由墾土得白麒麟璽一紐，文曰「長壽萬年」。獻晉王。
</p>
<p class="em2" id="p290"><a class="gg-link" href="#p290" onclick="return changeColor(this);"></a>
晉成帝咸康八年九月，廬江舂穀縣留珪夜見門內有光，取得玉鼎一枚，外圍四寸。豫州刺史路永以獻。著作郎曹毗上玉鼎頌。
</p>
<p class="em2" id="p291"><a class="gg-link" href="#p291" onclick="return changeColor(this);"></a>
晉安帝義熙十二年六月，左衛兵陳陽於東府前淮水中得玉璽一枚。
</p>
<p class="em2" id="p292"><a class="gg-link" href="#p292" onclick="return changeColor(this);"></a>
宋孝武帝大明元年五月戊寅，江乘縣民朱伯地中得玉璧，徑五寸八分，以獻。
</p>
<p class="em2" id="p293"><a class="gg-link" href="#p293" onclick="return changeColor(this);"></a>
大明四年二月乙巳，徐州刺史劉道隆於汴水得白玉戟，以獻。
</p>
<p class="em2" id="p294"><a class="gg-link" href="#p294" onclick="return changeColor(this);"></a>
明帝泰始五年十月庚辰，郢州獲玄璧，廣八寸五分，安西將軍蔡興宗以獻。
</p>
<p class="em2" id="p295"><a class="gg-link" href="#p295" onclick="return changeColor(this);"></a>
後廢帝元徽四年十一月乙巳，吳興烏程余山道人慧獲蒼玉璧，太守蕭惠開以獻。
</p>
<p class="em2" id="p296"><a class="gg-link" href="#p296" onclick="return changeColor(this);"></a>
金勝，國平盜賊，四夷賓服則出。
</p>
<p class="em2" id="p297"><a class="gg-link" href="#p297" onclick="return changeColor(this);"></a>
晉穆帝永和元年二月，舂穀民得金勝一枚，長五寸，狀如織勝。明年，桓溫平蜀。
</p>
<p class="em2" id="p298"><a class="gg-link" href="#p298" onclick="return changeColor(this);"></a>
永和元年三月，廬江太守路永上言，於舂穀城北，見水岸邊有紫赤光，取得金狀如印，遣主簿李邁表送。
</p>
<p class="em2" id="p299"><a class="gg-link" href="#p299" onclick="return changeColor(this);"></a>
吳孫皓天璽元年，吳郡言掘地得銀一，長尺，廣三分，刻上有年月字。
</p>
<p class="em2" id="p300"><a class="gg-link" href="#p300" onclick="return changeColor(this);"></a>
丹甑五穀豐熟則出。<span class="jiazhu">闕</span>
</p>
<p class="em2" id="p301"><a class="gg-link" href="#p301" onclick="return changeColor(this);"></a>
白魚，武王度孟津，中流入于王舟。
</p>
<p class="em2" id="p302"><a class="gg-link" href="#p302" onclick="return changeColor(this);"></a>
宋明帝泰始二年十月己巳，幸華林天淵池，白魚躍入御舟。
</p>
<p class="em2" id="p303"><a class="gg-link" href="#p303" onclick="return changeColor(this);"></a>
漢章帝元和三年正月，車駕北巡，以太牢具祠北岳，有神魚躍出十數。
</p>
<p class="em2" id="p304"><a class="gg-link" href="#p304" onclick="return changeColor(this);"></a>
金人，王者有盛德則游後池。<span class="jiazhu">闕</span>
</p>
<p class="em2" id="p305"><a class="gg-link" href="#p305" onclick="return changeColor(this);"></a>
木連理，王者德澤純洽，八方合爲一，則生。
</p>
<p class="em2" id="p306"><a class="gg-link" href="#p306" onclick="return changeColor(this);"></a>
漢章帝元和中，木連理生郡國。
</p>
<p class="em2" id="p307"><a class="gg-link" href="#p307" onclick="return changeColor(this);"></a>
安帝元初三年正月丁丑，東平陵樹連理。<span class="jiaozhusup">「東平陵」後漢書安帝紀作「東平陸」。</span>
</p>
<p class="em2" id="p308"><a class="gg-link" href="#p308" onclick="return changeColor(this);"></a>
漢安帝延光三年七月，左馮翊衙有木連理。
</p>
<p class="em2" id="p309"><a class="gg-link" href="#p309" onclick="return changeColor(this);"></a>
延光三年七月，潁川定陵有木連理。
</p>
<p class="em2" id="p310"><a class="gg-link" href="#p310" onclick="return changeColor(this);"></a>
漢桓帝建和二年七月，河東有木連理。
</p>
<p class="em2" id="p311"><a class="gg-link" href="#p311" onclick="return changeColor(this);"></a>
吳孫權黃武四年六月，皖口言有木連理。
</p>
<p class="em2" id="p312"><a class="gg-link" href="#p312" onclick="return changeColor(this);"></a>
魏文帝黃初初，郡國二言木連理。
</p>
<p class="em2" id="p313"><a class="gg-link" href="#p313" onclick="return changeColor(this);"></a>
晉武帝泰始元年十二月，木連理生遼東力城。<span class="jiaozhusup">「力城」各本並作「方城」。按晉書地理志，遼東國統力城縣。「方城」當是「力城」之訛。今改正。</span>
</p>
<p class="em2" id="p314"><a class="gg-link" href="#p314" onclick="return changeColor(this);"></a>
泰始二年八月，木連理生河南成皋。
</p>
<p class="em2" id="p315"><a class="gg-link" href="#p315" onclick="return changeColor(this);"></a>
泰始八年正月，木連理生東平范。
</p>
<p class="em2" id="p316"><a class="gg-link" href="#p316" onclick="return changeColor(this);"></a>
泰始八年五月甲辰，木連理生東平壽張。
</p>
<p class="em2" id="p317"><a class="gg-link" href="#p317" onclick="return changeColor(this);"></a>
泰始八年十月，木連理生建寧。
</p>
<p class="em2" id="p318"><a class="gg-link" href="#p318" onclick="return changeColor(this);"></a>
晉武帝咸寧元年正月，木連理生汝陰南頓。
</p>
<p class="em2" id="p319"><a class="gg-link" href="#p319" onclick="return changeColor(this);"></a>
咸寧二年四月，木連理生清河靈。
</p>
<p class="em2" id="p320"><a class="gg-link" href="#p320" onclick="return changeColor(this);"></a>
咸寧二年六月，木連理生燕國。
</p>
<p class="em2" id="p321"><a class="gg-link" href="#p321" onclick="return changeColor(this);"></a>
咸寧三年七月壬辰，木連理生始平鄠。
</p>
<p class="em2" id="p322"><a class="gg-link" href="#p322" onclick="return changeColor(this);"></a>
咸寧四年八月，木連理生陳留長垣。
</p>
<p class="em2" id="p323"><a class="gg-link" href="#p323" onclick="return changeColor(this);"></a>
咸寧五年，木連理生義陽。
</p>
<p class="em2" id="p324"><a class="gg-link" href="#p324" onclick="return changeColor(this);"></a>
咸寧五年，木連理生樂安臨濟。
</p>
<p class="em2" id="p325"><a class="gg-link" href="#p325" onclick="return changeColor(this);"></a>
晉武帝太康元年正月，木連理生涪陵永平。
</p>
<p class="em2" id="p326"><a class="gg-link" href="#p326" onclick="return changeColor(this);"></a>
太康元年四月，木連理生頓丘。
</p>
<p class="em2" id="p327"><a class="gg-link" href="#p327" onclick="return changeColor(this);"></a>
太康元年五月，木連理二生濟陰乘氏，沛國。
</p>
<p class="em2" id="p328"><a class="gg-link" href="#p328" onclick="return changeColor(this);"></a>
太康元年七月，木連理生馮翊粟邑。
</p>
<p class="em2" id="p329"><a class="gg-link" href="#p329" onclick="return changeColor(this);"></a>
太康二年正月，木連理生滎陽密。
</p>
<p class="em2" id="p330"><a class="gg-link" href="#p330" onclick="return changeColor(this);"></a>
太康二年十月，木連理十三生南安羱道。
</p>
<p class="em2" id="p331"><a class="gg-link" href="#p331" onclick="return changeColor(this);"></a>
太康三年四月，木連理生琅邪華。
</p>
<p class="em2" id="p332"><a class="gg-link" href="#p332" onclick="return changeColor(this);"></a>
太康三年六月，木連理生廣陵海西。
</p>
<p class="em2" id="p333"><a class="gg-link" href="#p333" onclick="return changeColor(this);"></a>
太康四年正月，木連理生馮翊臨晉，蜀郡成都。
</p>
<p class="em2" id="p334"><a class="gg-link" href="#p334" onclick="return changeColor(this);"></a>
太康四年十二月，木連理生扶風。
</p>
<p class="em2" id="p335"><a class="gg-link" href="#p335" onclick="return changeColor(this);"></a>
太康七年三月，木連理生河南新安。
</p>
<p class="em2" id="p336"><a class="gg-link" href="#p336" onclick="return changeColor(this);"></a>
太康七年六月，木連理生始興中宿，南鄉筑陽。<span class="jiaozhusup">「筑陽」各本並作「范陽」。按續漢書郡國志，筑陽縣屬南陽郡，晉初筑陽改屬南鄉郡，杜預左傳桓七年注有南鄉筑陽縣可證。晉書地理志，筑陽屬順陽郡，蓋太康中，又改隸順陽。「范陽」當是「筑陽」之誤，今改正。</span>
</p>
<p class="em2" id="p337"><a class="gg-link" href="#p337" onclick="return changeColor(this);"></a>
太康八年四月，木連理生廬陵東昌。
</p>
<p class="em2" id="p338"><a class="gg-link" href="#p338" onclick="return changeColor(this);"></a>
太康八年九月，木連理生東萊盧鄉。
</p>
<p class="em2" id="p339"><a class="gg-link" href="#p339" onclick="return changeColor(this);"></a>
太康九年九月，木連理生陳留浚儀。
</p>
<p class="em2" id="p340"><a class="gg-link" href="#p340" onclick="return changeColor(this);"></a>
太康十年十一月，木連理生鄱陽鄡陽。<span class="jiaozhusup">「鄡陽」各本並作「鄡鄉」，按晉書地理志，鄱陽郡有「鄡陽」，無「鄡鄉」。今據改。</span>
</p>
<p class="em2" id="p341"><a class="gg-link" href="#p341" onclick="return changeColor(this);"></a>
晉武帝太熙元年二月，木連理生河南梁。
</p>
<p class="em2" id="p342"><a class="gg-link" href="#p342" onclick="return changeColor(this);"></a>
晉惠帝元康元年五月，木連理三生成都臨邛。
</p>
<p class="em2" id="p343"><a class="gg-link" href="#p343" onclick="return changeColor(this);"></a>
元康元年七月辛丑，梁國內史任式上言，武平界有柞櫟二樹，合爲一體，連理。
</p>
<p class="em2" id="p344"><a class="gg-link" href="#p344" onclick="return changeColor(this);"></a>
晉愍帝建興二年三月庚辰，木連理生朱提。
</p>
<p class="em2" id="p345"><a class="gg-link" href="#p345" onclick="return changeColor(this);"></a>
建興二年三月，木連理二生益州雙柏。
</p>
<p class="em2" id="p346"><a class="gg-link" href="#p346" onclick="return changeColor(this);"></a>
建興二年六月，木連理生襄平。
</p>
<p class="em2" id="p347"><a class="gg-link" href="#p347" onclick="return changeColor(this);"></a>
晉愍帝建武元年閏月乙丑，木連理生嵩山。
</p>
<p class="em2" id="p348"><a class="gg-link" href="#p348" onclick="return changeColor(this);"></a>
建武元年八月甲午，木連理生汝陰。
</p>
<p class="em2" id="p349"><a class="gg-link" href="#p349" onclick="return changeColor(this);"></a>
建武元年十一月，木連理生武昌，大將軍王敦以聞晉王。
</p>
<p class="em2" id="p350"><a class="gg-link" href="#p350" onclick="return changeColor(this);"></a>
建武元年十一月癸酉，木連理生汝陰，太守以聞。
</p>
<p class="em2" id="p351"><a class="gg-link" href="#p351" onclick="return changeColor(this);"></a>
晉元帝太興元年七月戊辰，木連理生武昌，大將軍王敦以聞。
</p>
<p class="em2" id="p352"><a class="gg-link" href="#p352" onclick="return changeColor(this);"></a>
太興三年十一月，木連理生零陵永昌。
</p>
<p class="em2" id="p353"><a class="gg-link" href="#p353" onclick="return changeColor(this);"></a>
晉成帝咸和八年五月己巳，木連理生昌黎咸和。
</p>
<p class="em2" id="p354"><a class="gg-link" href="#p354" onclick="return changeColor(this);"></a>
咸康三年三月庚戌，木連理生平州世子府治故園中。
</p>
<p class="em2" id="p355"><a class="gg-link" href="#p355" onclick="return changeColor(this);"></a>
咸康七年十二月，吳國內史王恬上言，木連理生吳縣沙里。
</p>
<p class="em2" id="p356"><a class="gg-link" href="#p356" onclick="return changeColor(this);"></a>
晉穆帝永和五年二月癸丑，臨海太守藍田侯述言郡界木連理。
</p>
<p class="em2" id="p357"><a class="gg-link" href="#p357" onclick="return changeColor(this);"></a>
晉孝武帝寧康三年六月辛卯，江寧縣建興里僑民留康家樹，異本連理。
</p>
<p class="em2" id="p358"><a class="gg-link" href="#p358" onclick="return changeColor(this);"></a>
晉孝武帝太元十一年四月壬申，琅邪費有榆木，異根連理，相去四尺九寸。
</p>
<p class="em2" id="p359"><a class="gg-link" href="#p359" onclick="return changeColor(this);"></a>
太元十八年十月戊午，臨川東興令惠欣之言，縣東南溪傍有白銀樹、芳靈樹、李樹，並連理。
</p>
<p class="em2" id="p360"><a class="gg-link" href="#p360" onclick="return changeColor(this);"></a>
太元十九年正月丁亥，華林園延賢堂西北李樹連理。
</p>
<p class="em2" id="p361"><a class="gg-link" href="#p361" onclick="return changeColor(this);"></a>
太元二十一年正月丙子，木連理生南康寧都縣社後。
</p>
<p class="em2" id="p362"><a class="gg-link" href="#p362" onclick="return changeColor(this);"></a>
晉安帝隆安三年十一月，木連理生汝陽，太守垣苗以聞。
</p>
<p class="em2" id="p363"><a class="gg-link" href="#p363" onclick="return changeColor(this);"></a>
元興元年正月，木連理生泰山武陽。
</p>
<p class="em2" id="p364"><a class="gg-link" href="#p364" onclick="return changeColor(this);"></a>
宋文帝元嘉八年四月乙亥，東莞莒縣松樹連理，太守劉玄以聞。
</p>
<p class="em2" id="p365"><a class="gg-link" href="#p365" onclick="return changeColor(this);"></a>
元嘉八年八月，木連理生東安新泰縣。
</p>
<p class="em2" id="p366"><a class="gg-link" href="#p366" onclick="return changeColor(this);"></a>
元嘉九年六月，木連理生營陽泠道，太守展禽以聞。
</p>
<p class="em2" id="p367"><a class="gg-link" href="#p367" onclick="return changeColor(this);"></a>
元嘉十二年二月丁卯，南郡江陵庾和園甘樹連理，荊州刺史臨川王義慶以獻。
</p>
<p class="em2" id="p368"><a class="gg-link" href="#p368" onclick="return changeColor(this);"></a>
元嘉十二年三月，馬頭濟陽柞樹連理，豫州刺史長沙王義欣以聞。
</p>
<p class="em2" id="p369"><a class="gg-link" href="#p369" onclick="return changeColor(this);"></a>
元嘉十四年二月，宮內螽斯堂前梨樹連理，豫州刺史長沙王義欣以聞。
</p>
<p class="em2" id="p370"><a class="gg-link" href="#p370" onclick="return changeColor(this);"></a>
元嘉十四年，南郡江陵光禕之園甘李二連理。
</p>
<p class="em2" id="p371"><a class="gg-link" href="#p371" onclick="return changeColor(this);"></a>
元嘉十五年二月，太子家令劉徵園中林檎樹連理，徵以聞。
</p>
<p class="em2" id="p372"><a class="gg-link" href="#p372" onclick="return changeColor(this);"></a>
元嘉十七年七月，武昌崇讓鄉程僧愛家候風木連理，江州刺史臨川王義慶以聞。
</p>
<p class="em2" id="p373"><a class="gg-link" href="#p373" onclick="return changeColor(this);"></a>
元嘉十七年十月，尋陽弘農祐幾湖芙蓉連理，臨川王義慶以聞。
</p>
<p class="em2" id="p374"><a class="gg-link" href="#p374" onclick="return changeColor(this);"></a>
元嘉十八年十二月，木連理生歷陽劉成之家，南豫州刺史武陵王駿以聞。
</p>
<p class="em2" id="p375"><a class="gg-link" href="#p375" onclick="return changeColor(this);"></a>
元嘉二十年七月，盱眙考城縣柞樹二株連理，南兗州刺史臨川王義慶以聞。
</p>
<p class="em2" id="p376"><a class="gg-link" href="#p376" onclick="return changeColor(this);"></a>
元嘉二十年八月，木連理生汝陰，豫州刺史劉遵考以聞。
</p>
<p class="em2" id="p377"><a class="gg-link" href="#p377" onclick="return changeColor(this);"></a>
元嘉二十一年，木連理生歷陽烏江，南豫州刺史武陵王駿以聞。
</p>
<p class="em2" id="p378"><a class="gg-link" href="#p378" onclick="return changeColor(this);"></a>
元嘉二十一年，木連理生晉陵無錫，南徐州刺史南譙王義宣以聞。
</p>
<p class="em2" id="p379"><a class="gg-link" href="#p379" onclick="return changeColor(this);"></a>
元嘉二十二年七月辛巳，南頓櫟連理，豫州刺史趙伯符以聞。
</p>
<p class="em2" id="p380"><a class="gg-link" href="#p380" onclick="return changeColor(this);"></a>
元嘉二十二年九月，木連理生建康，建康令張永以聞。
</p>
<p class="em2" id="p381"><a class="gg-link" href="#p381" onclick="return changeColor(this);"></a>
元嘉二十二年，木連理生武昌，江州刺史廬陵王紹以聞。
</p>
<p class="em2" id="p382"><a class="gg-link" href="#p382" onclick="return changeColor(this);"></a>
元嘉二十三年二月辛亥，木連理生南陰柔縣，太守以聞。<span class="jiaozhusup">按本書州郡志無「南陰柔縣」，此處太守上又無郡名，疑文有訛脫。</span>
</p>
<p class="em2" id="p383"><a class="gg-link" href="#p383" onclick="return changeColor(this);"></a>
元嘉二十三年，木連理生淮南當塗，揚州刺史始興王濬以聞。
</p>
<p class="em2" id="p384"><a class="gg-link" href="#p384" onclick="return changeColor(this);"></a>
元嘉二十四年二月壬午，臨川王第梨樹連理，臨川王燁以聞。
</p>
<p class="em2" id="p385"><a class="gg-link" href="#p385" onclick="return changeColor(this);"></a>
元嘉二十四年七月壬子，晉陵無錫榖櫟樹連理，南徐州刺史廣陵王誕以聞。
</p>
<p class="em2" id="p386"><a class="gg-link" href="#p386" onclick="return changeColor(this);"></a>
元嘉二十四年七月乙卯，木連理生會稽諸暨，揚州刺史始興王濬以聞。會稽太守羊玄保上改連理所生處康亭村爲「木連理」。
</p>
<p class="em2" id="p387"><a class="gg-link" href="#p387" onclick="return changeColor(this);"></a>
元嘉二十四年七月乙卯，臨川王第梨樹連理，臨川王燁以聞。
</p>
<p class="em2" id="p388"><a class="gg-link" href="#p388" onclick="return changeColor(this);"></a>
元嘉二十五年四月戊辰，木連理生晉陵，南徐州刺史廣陵王誕以聞。
</p>
<p class="em2" id="p389"><a class="gg-link" href="#p389" onclick="return changeColor(this);"></a>
元嘉二十八年正月戊子，木連理生尋陽柴桑，又生州城內，江州刺史建平王宏以聞。
</p>
<p class="em2" id="p390"><a class="gg-link" href="#p390" onclick="return changeColor(this);"></a>
元嘉二十九年十月丁未，木連理生南琅邪，太守劉成以聞。
</p>
<p class="em2" id="p391"><a class="gg-link" href="#p391" onclick="return changeColor(this);"></a>
孝武帝孝建二年三月己酉，木連理生南郡江陵，荊州刺史朱脩之以聞。
</p>
<p class="em2" id="p392"><a class="gg-link" href="#p392" onclick="return changeColor(this);"></a>
孝建三年五月，木連理生北海都昌，冀州刺史垣護之以聞。
</p>
<p class="em2" id="p393"><a class="gg-link" href="#p393" onclick="return changeColor(this);"></a>
孝建三年七月癸未，木連理生歷陽，歷陽太守袁敳以聞。
</p>
<p class="em2" id="p394"><a class="gg-link" href="#p394" onclick="return changeColor(this);"></a>
孝武帝大明元年正月乙亥，木連理生高平。
</p>
<p class="em2" id="p395"><a class="gg-link" href="#p395" onclick="return changeColor(this);"></a>
大明元年二月壬寅，華林園雙橘樹連理。
</p>
<p class="em2" id="p396"><a class="gg-link" href="#p396" onclick="return changeColor(this);"></a>
大明元年九月乙丑，華林園梨樹連理。
</p>
<p class="em2" id="p397"><a class="gg-link" href="#p397" onclick="return changeColor(this);"></a>
大明元年十月丁丑朔，木連理生豫章南昌。
</p>
<p class="em2" id="p398"><a class="gg-link" href="#p398" onclick="return changeColor(this);"></a>
大明二年四月辛丑，木連理生汝南，豫州刺史宗愨以聞。
</p>
<p class="em2" id="p399"><a class="gg-link" href="#p399" onclick="return changeColor(this);"></a>
大明三年九月甲午，木連理生丹陽秣陵，材官將軍范悅時以聞。
</p>
<p class="em2" id="p400"><a class="gg-link" href="#p400" onclick="return changeColor(this);"></a>
大明四年三月丁亥，木連理生華林園曜靈殿北。
</p>
<p class="em2" id="p401"><a class="gg-link" href="#p401" onclick="return changeColor(this);"></a>
大明四年四月壬子，木連理生華林園日觀臺北。
</p>
<p class="em2" id="p402"><a class="gg-link" href="#p402" onclick="return changeColor(this);"></a>
大明四年六月戊戌，木連理生會稽山陰，揚州刺史西陽王子尚以聞。
</p>
<p class="em2" id="p403"><a class="gg-link" href="#p403" onclick="return changeColor(this);"></a>
大明五年閏九月，木連理生邊城，豫州刺史垣護之以聞。
</p>
<p class="em2" id="p404"><a class="gg-link" href="#p404" onclick="return changeColor(this);"></a>
大明五年十二月戊寅，淮南松木連理，豫州刺史尋陽王子房以聞。
</p>
<p class="em2" id="p405"><a class="gg-link" href="#p405" onclick="return changeColor(this);"></a>
大明六年二月乙丑，木連理生晉陵，南徐州刺史新安王子鸞以聞。
</p>
<p class="em2" id="p406"><a class="gg-link" href="#p406" onclick="return changeColor(this);"></a>
大明六年四月戊辰，木連理生營陽，湘州刺史建安王休仁以聞。
</p>
<p class="em2" id="p407"><a class="gg-link" href="#p407" onclick="return changeColor(this);"></a>
大明六年八月乙丑，木連理生彭城城內，徐州刺史王玄謨以聞。
</p>
<p class="em2" id="p408"><a class="gg-link" href="#p408" onclick="return changeColor(this);"></a>
大明七年正月己酉，珊瑚連理生鬱林，安始太守劉勉以聞。
</p>
<p class="em2" id="p409"><a class="gg-link" href="#p409" onclick="return changeColor(this);"></a>
明帝泰始二年七月，木連理生丹陽秣陵。
</p>
<p class="em2" id="p410"><a class="gg-link" href="#p410" onclick="return changeColor(this);"></a>
泰始四年三月庚戌，太子西池冬生樹連理，園丞周𤢌猗以獻。
</p>
<p class="em2" id="p411"><a class="gg-link" href="#p411" onclick="return changeColor(this);"></a>
泰始六年四月丙午，<span class="jiaozhusup">「丙午」各本並作「景午」。按沈約不當避唐諱，蓋後人所追改，今改回。</span>木連理生會稽永興，太守蔡興宗以聞。
</p>
<p class="em2" id="p412"><a class="gg-link" href="#p412" onclick="return changeColor(this);"></a>
泰始六年十二月壬辰，木連理生豫章南昌，太守劉愔之以聞。
</p>
<p class="em2" id="p413"><a class="gg-link" href="#p413" onclick="return changeColor(this);"></a>
泰始七年二月戊寅，木連理生吳郡錢唐，太守王延之以聞。
</p>
<p class="em2" id="p414"><a class="gg-link" href="#p414" onclick="return changeColor(this);"></a>
昇明二年，木連理生豫州界內，刺史劉懷珍以聞。<span class="jiaozhusup">各本並脫「刺」字，據南齊書劉懷珍傳補。按懷珍傳，懷珍昇明初為豫州刺史。</span>
</p>
<p class="em2" id="p415"><a class="gg-link" href="#p415" onclick="return changeColor(this);"></a>
比目魚，王者德及幽隱則見。<span class="jiazhu">闕</span>
</p>
<p class="em2" id="p416"><a class="gg-link" href="#p416" onclick="return changeColor(this);"></a>
珊瑚鉤，王者恭信則見。<span class="jiazhu">闕</span>
</p>
<p class="em2" id="p417"><a class="gg-link" href="#p417" onclick="return changeColor(this);"></a>
芝草，王者慈仁則生。食之令人度世。
</p>
<p class="em2" id="p418"><a class="gg-link" href="#p418" onclick="return changeColor(this);"></a>
漢武帝元封二年，甘泉宮內產芝，九莖連葉。
</p>
<p class="em2" id="p419"><a class="gg-link" href="#p419" onclick="return changeColor(this);"></a>
漢宣帝元康四年，金芝九莖，產于函德殿銅池中。
</p>
<p class="em2" id="p420"><a class="gg-link" href="#p420" onclick="return changeColor(this);"></a>
漢明帝永平十七年春，芝生前殿。
</p>
<p class="em2" id="p421"><a class="gg-link" href="#p421" onclick="return changeColor(this);"></a>
漢桓帝建和元年四月，芝草生中黃藏府。
</p>
<p class="em2" id="p422"><a class="gg-link" href="#p422" onclick="return changeColor(this);"></a>
宋從帝昇明二年，宣城山中生紫芝一株，在所獲以獻。
</p>
<p class="em2" id="p423"><a class="gg-link" href="#p423" onclick="return changeColor(this);"></a>
明月珠，王者不盡介鱗之物則出。
</p>
<p class="em2" id="p424"><a class="gg-link" href="#p424" onclick="return changeColor(this);"></a>
漢高后景帝時，會稽人朱仲獻三寸四寸珠。
</p>
<p class="em2" id="p425"><a class="gg-link" href="#p425" onclick="return changeColor(this);"></a>
漢章帝元和中，郡國獻明珠。
</p>
<p class="em2" id="p426"><a class="gg-link" href="#p426" onclick="return changeColor(this);"></a>
巨鬯，三禺之禾，一稃二米，王者宗廟修則出。
</p>
<p class="em2" id="p427"><a class="gg-link" href="#p427" onclick="return changeColor(this);"></a>
黃帝時，南夷乘白鹿來獻鬯。
</p>
<p class="em2" id="p428"><a class="gg-link" href="#p428" onclick="return changeColor(this);"></a>
漢章帝元和中，秬秠生郡國。
</p>
<p class="em2" id="p429"><a class="gg-link" href="#p429" onclick="return changeColor(this);"></a>
華平，其枝正平，王者有德則生。德剛則仰，德弱則低。
</p>
<p class="em2" id="p430"><a class="gg-link" href="#p430" onclick="return changeColor(this);"></a>
漢章帝元和中，華平生郡國。
</p>
<p class="em2" id="p431"><a class="gg-link" href="#p431" onclick="return changeColor(this);"></a>
平露，如蓋，以察四方之政。其國不平，則隨方而傾。<span class="jiazhu">闕</span>
</p>
<p class="em2" id="p432"><a class="gg-link" href="#p432" onclick="return changeColor(this);"></a>
蓂莢，一名歷莢，夾階而生，一日生一葉，從朔而生，望而止，十六日，日落一葉，若月小，則一葉萎而不落。堯時生階。<span class="jiazhu">闕</span>
</p>
<p class="em2" id="p433"><a class="gg-link" href="#p433" onclick="return changeColor(this);"></a>
萐甫，一名倚扇，狀如蓬，大枝葉小，根根如絲，轉而成風，殺蠅。堯時生於廚。<span class="jiazhu">闕</span>
</p>
<p class="em2" id="p434"><a class="gg-link" href="#p434" onclick="return changeColor(this);"></a>
朱草，草之精也，世有聖人之德則生。
</p>
<p class="em2" id="p435"><a class="gg-link" href="#p435" onclick="return changeColor(this);"></a>
漢光武建武中元元年五月，<span class="jiaozhusup">各本並脫「中元」二字，據後漢書光武紀補。</span>京師有赤草生水涯。
</p>
<p class="em2" id="p436"><a class="gg-link" href="#p436" onclick="return changeColor(this);"></a>
漢章帝元和中，朱草生郡國。
</p>
<p class="em2" id="p437"><a class="gg-link" href="#p437" onclick="return changeColor(this);"></a>
魏文帝初，朱草生文昌殿側。<span class="jiaozhusup">本條舊在「漢章帝元和中朱草生郡國」條上。按年代次序，今前後對易。</span>
</p>
<p class="em2" id="p438"><a class="gg-link" href="#p438" onclick="return changeColor(this);"></a>
宋文帝元嘉十一年，朱草生蜀郡郫縣王之家，益州刺史甄法崇以聞。
</p>
<p class="em2" id="p439"><a class="gg-link" href="#p439" onclick="return changeColor(this);"></a>
景星，大星也。狀如半月，於晦朔助月爲明。<span class="jiazhu">闕</span>
</p>
<p class="em2" id="p440"><a class="gg-link" href="#p440" onclick="return changeColor(this);"></a>
賓連闊達，生於房室，王者御后妃有節則生。<span class="jiazhu">闕</span>
</p>
<p class="em2" id="p441"><a class="gg-link" href="#p441" onclick="return changeColor(this);"></a>
渠搜，禹時來獻裘。<span class="jiazhu">闕</span>
</p>
<p class="em2" id="p442"><a class="gg-link" href="#p442" onclick="return changeColor(this);"></a>
浪井，不鑿自成，王者清靜則應。<span class="jiazhu">闕</span>
</p>
<p class="em2" id="p443"><a class="gg-link" href="#p443" onclick="return changeColor(this);"></a>
西王母，舜時來獻白環白琯。<span class="jiazhu">闕</span>
</p>
<p class="em2" id="p444"><a class="gg-link" href="#p444" onclick="return changeColor(this);"></a>
越常，周公時來獻白雉、象牙。<span class="jiazhu">闕</span>
</p>
<p class="em2" id="p445"><a class="gg-link" href="#p445" onclick="return changeColor(this);"></a>
漢平帝元始元年正月，越常重譯獻白雉一，黑雉二，詔三公薦宗廟。
</p>
<p class="em2" id="p446"><a class="gg-link" href="#p446" onclick="return changeColor(this);"></a>
漢光武建武十三年九月，<span class="jiaozhusup">「建武」各本並作「建元」，據後漢書光武紀改。</span>南越獻白雉。
</p>
<p class="em2" id="p447"><a class="gg-link" href="#p447" onclick="return changeColor(this);"></a>
漢章帝元和中，白雉見郡國。
</p>
<p class="em2" id="p448"><a class="gg-link" href="#p448" onclick="return changeColor(this);"></a>
漢桓帝永康元年十一月，白雉見西河。
</p>
<p class="em2" id="p449"><a class="gg-link" href="#p449" onclick="return changeColor(this);"></a>
漢獻帝延康元年四月丁巳，饒安縣言白雉見；又郡國十九言白雉見。
</p>
<p class="em2" id="p450"><a class="gg-link" href="#p450" onclick="return changeColor(this);"></a>
晉武帝咸寧元年四月丁巳，白雉見安豐松滋。
</p>
<p class="em2" id="p451"><a class="gg-link" href="#p451" onclick="return changeColor(this);"></a>
咸寧元年十二月丙午，白雉見梁國睢陽，梁王肜獲以獻。
</p>
<p class="em2" id="p452"><a class="gg-link" href="#p452" onclick="return changeColor(this);"></a>
咸寧三年十一月，白雉見渤海饒安，相阮溫獲以獻。
</p>
<p class="em2" id="p453"><a class="gg-link" href="#p453" onclick="return changeColor(this);"></a>
晉武帝太康元年九月庚戌，<span class="jiaozhusup">各本並脫「九月」二字，據元龜二二補。按是年九月乙酉朔，二十六日庚戌。</span>白雉見中山。
</p>
<p class="em2" id="p454"><a class="gg-link" href="#p454" onclick="return changeColor(this);"></a>
晉愍帝建興三年十二月戊午，白雉見襄平。
</p>
<p class="em2" id="p455"><a class="gg-link" href="#p455" onclick="return changeColor(this);"></a>
建興三年十二月戊午，白雉見。
</p>
<p class="em2" id="p456"><a class="gg-link" href="#p456" onclick="return changeColor(this);"></a>
安帝義熙七年五月，白雉見豫章南昌。
</p>
<p class="em2" id="p457"><a class="gg-link" href="#p457" onclick="return changeColor(this);"></a>
宋文帝元嘉五年五月庚辰，白雉見東莞莒縣，太守劉玄以聞。
</p>
<p class="em2" id="p458"><a class="gg-link" href="#p458" onclick="return changeColor(this);"></a>
元嘉十六年二月，白雉見陳郡，豫州刺史長沙王義欣以獻。
</p>
<p class="em2" id="p459"><a class="gg-link" href="#p459" onclick="return changeColor(this);"></a>
元嘉十八年二月癸亥，白雉見南汝陰宋縣，太守文道恩以獻。
</p>
<p class="em2" id="p460"><a class="gg-link" href="#p460" onclick="return changeColor(this);"></a>
元嘉二十年六月，白雉見高平方與縣，徐州刺史臧質以獻。
</p>
<p class="em2" id="p461"><a class="gg-link" href="#p461" onclick="return changeColor(this);"></a>
元嘉二十六年三月戊寅，白雉見東安，沛郡各一，徐、兗二州刺史武陵王獲以獻。
</p>
<p class="em2" id="p462"><a class="gg-link" href="#p462" onclick="return changeColor(this);"></a>
孝武帝大明二年三月己巳，白雉雌雄各一見海陵，南兗州刺史竟陵王誕以獻。
</p>
<p class="em2" id="p463"><a class="gg-link" href="#p463" onclick="return changeColor(this);"></a>
大明五年十二月，白雉見秦郡，<span class="jiaozhusup">「秦郡」各本並作「泰郡」。按州郡志，南兗州下有秦郡，無「泰郡」，今改正。</span>南兗州刺史晉安王子勛以獻。
</p>
<p class="em2" id="p464"><a class="gg-link" href="#p464" onclick="return changeColor(this);"></a>
大明八年二月丁卯，白雉見南郡江陵，荊州刺史臨海王子頊以獻。
</p>
<p class="em2" id="p465"><a class="gg-link" href="#p465" onclick="return changeColor(this);"></a>
前廢帝永光元年正月丙午，白雉見渤海，青州刺史王玄謨以獻。
</p>
<p class="em2" id="p466"><a class="gg-link" href="#p466" onclick="return changeColor(this);"></a>
永光元年三月甲午朔，白雉見新蔡，豫州刺史劉德願以獻。
</p>
<p class="em2" id="p467"><a class="gg-link" href="#p467" onclick="return changeColor(this);"></a>
黃銀紫玉，王者不藏金玉，則黃銀紫玉光見深山。
</p>
<p class="em2" id="p468"><a class="gg-link" href="#p468" onclick="return changeColor(this);"></a>
宋明帝泰始二年八月，於赭圻城南得紫玉一段，圍三尺二寸，長一尺，厚七尺。太宗攻爲二爵，以獻武、文二廟。
</p>
<p class="em2" id="p469"><a class="gg-link" href="#p469" onclick="return changeColor(this);"></a>
玉女，天賜妾也。禮含文嘉曰：「禹卑宮室，盡力溝洫，百穀用成，神龍女降。」<span class="jiazhu">闕</span>
</p>
<p class="em2" id="p470"><a class="gg-link" href="#p470" onclick="return changeColor(this);"></a>
地珠，王者不以財爲寶則生珠。<span class="jiazhu">闕</span>
</p>
<p class="em2" id="p471"><a class="gg-link" href="#p471" onclick="return changeColor(this);"></a>
天鹿者，純靈之獸也。五色光耀洞明，王者道備則至。<span class="jiazhu">闕</span>
</p>
<p class="em2" id="p472"><a class="gg-link" href="#p472" onclick="return changeColor(this);"></a>
角端者，日行萬八千里，又曉四夷之語，明君聖主在位，明達方外幽遠之事，則奉書而至。<span class="jiazhu">闕</span>
</p>
<p class="em2" id="p473"><a class="gg-link" href="#p473" onclick="return changeColor(this);"></a>
周印者，神獸之名也，星宿之變化。王者德盛則至。<span class="jiazhu">闕</span>
</p>
<p class="em2" id="p474"><a class="gg-link" href="#p474" onclick="return changeColor(this);"></a>
飛菟者，神馬之名也，日行三萬里。禹治水勤勞歷年，救民之害，天應其德而至。<span class="jiazhu">闕</span>
</p>
<p class="em2" id="p475"><a class="gg-link" href="#p475" onclick="return changeColor(this);"></a>
澤獸，黃帝時巡狩至於東濱，澤獸出，能言，達知萬物之精，以戒於民，爲時除害。賢君明德幽遠則來。<span class="jiazhu">闕</span>
</p>
<p class="em2" id="p476"><a class="gg-link" href="#p476" onclick="return changeColor(this);"></a>
（暂缺）者，幽隱之獸也，有明王在位則來，爲時辟除災害。<span class="jiazhu">闕</span>
</p>
<p class="em2" id="p477"><a class="gg-link" href="#p477" onclick="return changeColor(this);"></a>
騕𮕹者，神馬也，與飛菟同，亦各隨其方而至，以明君德也。<span class="jiazhu">闕</span>
</p>
<p class="em2" id="p478"><a class="gg-link" href="#p478" onclick="return changeColor(this);"></a>
同心鳥，王者德及遐方，四夷合同則至。<span class="jiazhu">闕</span>
</p>
<p class="em2" id="p479"><a class="gg-link" href="#p479" onclick="return changeColor(this);"></a>
趹蹄者，后土之獸，自能言語。王者仁孝於國則來。禹治水而至。<span class="jiazhu">闕</span>
</p>
<p class="em2" id="p480"><a class="gg-link" href="#p480" onclick="return changeColor(this);"></a>
紫達，王者仁義行則見。<span class="jiazhu">闕</span>
</p>
<p class="em2" id="p481"><a class="gg-link" href="#p481" onclick="return changeColor(this);"></a>
小鳥生大鳥，王者土地開闢則至。<span class="jiazhu">闕</span>
</p>
<p class="em2" id="p482"><a class="gg-link" href="#p482" onclick="return changeColor(this);"></a>
河精者，人頭魚身，師曠時所受讖也。<span class="jiazhu">闕</span>
</p>
<p class="em2" id="p483"><a class="gg-link" href="#p483" onclick="return changeColor(this);"></a>
延嬉，王者孝道行則至。<span class="jiazhu">闕</span>
</p>
<p class="em2" id="p484"><a class="gg-link" href="#p484" onclick="return changeColor(this);"></a>
大貝，王者不貪財寶則出。<span class="jiazhu">闕</span>
</p>
<p class="em2" id="p485"><a class="gg-link" href="#p485" onclick="return changeColor(this);"></a>
威蕤，王者禮備則生於殿前。<span class="jiazhu">闕</span>
</p>
<p class="em2" id="p486"><a class="gg-link" href="#p486" onclick="return changeColor(this);"></a>
醴泉，水之精也，甘美。王者修理則出。
</p>
<p class="em2" id="p487"><a class="gg-link" href="#p487" onclick="return changeColor(this);"></a>
漢光武建武中元元年五月，醴泉出京師及郡國。飲醴泉者，痼病皆愈；獨眇者蹇者不差。
</p>
<p class="em2" id="p488"><a class="gg-link" href="#p488" onclick="return changeColor(this);"></a>
魏文帝初，邵國二言醴泉出。
</p>
<p class="em2" id="p489"><a class="gg-link" href="#p489" onclick="return changeColor(this);"></a>
宋文帝元嘉十二年，衡陽湘鄉醴泉出縣庭，荊州刺史臨川王義慶以聞。
</p>
<p class="em2" id="p490"><a class="gg-link" href="#p490" onclick="return changeColor(this);"></a>
孝武帝孝建三年九月甲戌，細仗隊省井泉春夏深不盈尺，忽至一丈，有五色，水清澄，醴味，汲引不窮。
</p>
<p class="em2" id="p491"><a class="gg-link" href="#p491" onclick="return changeColor(this);"></a>
孝武帝大明二年三月壬子，北汝陰樓煩平地出醴泉，豫州刺史宗愨以聞。
</p>
<p class="em2" id="p492"><a class="gg-link" href="#p492" onclick="return changeColor(this);"></a>
明帝泰豫元年四月乙酉，會稽山陰思義醴泉出，太守蔡興宗以聞。
</p>
<p class="em2" id="p493"><a class="gg-link" href="#p493" onclick="return changeColor(this);"></a>
日月揚光，日者，人君象也，人君不假臣下之權，則日月揚光明。<span class="jiazhu">闕</span>
</p>
<p class="em2" id="p494"><a class="gg-link" href="#p494" onclick="return changeColor(this);"></a>
芝英者，王者親近耆老，養有道，則生。
</p>
<p class="em2" id="p495"><a class="gg-link" href="#p495" onclick="return changeColor(this);"></a>
漢章帝元和中，芝英生郡國。
</p>
<p class="em2" id="p496"><a class="gg-link" href="#p496" onclick="return changeColor(this);"></a>
碧石者，玩好之物棄則至。<span class="jiazhu">闕</span>
</p>
<p class="em2" id="p497"><a class="gg-link" href="#p497" onclick="return changeColor(this);"></a>
玉罋者，不汲而滿，王者清廉則出。<span class="jiazhu">闕</span>
</p>
<p class="em2" id="p498"><a class="gg-link" href="#p498" onclick="return changeColor(this);"></a>
山車者，山藏之精也。不藏金玉，山澤以時，通山海之饒，以給天下，則山成其車。<span class="jiazhu">闕</span>
</p>
<p class="em2" id="p499"><a class="gg-link" href="#p499" onclick="return changeColor(this);"></a>
雞駭犀，王者賤難得之物則出。<span class="jiazhu">闕</span>
</p>
<p class="em2" id="p500"><a class="gg-link" href="#p500" onclick="return changeColor(this);"></a>
陵出黑丹，王者修至孝則出。<span class="jiazhu">闕</span>
</p>
<p class="em2" id="p501"><a class="gg-link" href="#p501" onclick="return changeColor(this);"></a>
神鼎者，質文之精也。知吉知凶，能重能輕，不炊而沸，五味自生，王者盛德則出。
</p>
<p class="em2" id="p502"><a class="gg-link" href="#p502" onclick="return changeColor(this);"></a>
漢武帝元鼎元年五月五日，得鼎汾水上。
</p>
<p class="em2" id="p503"><a class="gg-link" href="#p503" onclick="return changeColor(this);"></a>
漢明帝永平六年二月，<span class="jiaozhusup">「二月」各本並作「三月」，據後漢書明帝紀改。</span>廬江太守獻寶鼎。出王雒山。<span class="jiazhu">雒或作雄。</span>
</p>
<p class="em2" id="p504"><a class="gg-link" href="#p504" onclick="return changeColor(this);"></a>
漢章帝建初七年十月，車駕西巡至槐里，右扶風禁上美陽得銅器於岐山，似酒尊。詔在道晨夕以爲百官熱酒。
</p>
<p class="em2" id="p505"><a class="gg-link" href="#p505" onclick="return changeColor(this);"></a>
漢和帝永元元年，竇憲征匈奴，於漠北酒泉得仲山甫鼎，容五斗。
</p>
<p class="em2" id="p506"><a class="gg-link" href="#p506" onclick="return changeColor(this);"></a>
吳孫權赤烏十二年六月戊戌，寶鼎出臨平湖。又出東部酃縣。
</p>
<p class="em2" id="p507"><a class="gg-link" href="#p507" onclick="return changeColor(this);"></a>
吳孫皓寶鼎元年八月，在所言得大鼎。
</p>
<p class="em2" id="p508"><a class="gg-link" href="#p508" onclick="return changeColor(this);"></a>
晉成帝咸和元年十月辛卯，宣城舂穀縣山岸崩，獲石鼎重二斤，受斛餘。<span class="jiaozhusup">「二斤」疑當作「二百斤」。按受斛餘之鼎，豈有僅重二斤之理，文有訛奪無疑。據御覽七五六引晉中興書云：「成帝咸和元年，宣城舂穀山崩，得古鼎重三百斤，容可三斛餘。」二斤作三百斤，斛餘作三斛餘，石鼎作古鼎，義皆較宋志為長。</span>
</p>
<p class="em2" id="p509"><a class="gg-link" href="#p509" onclick="return changeColor(this);"></a>
晉成帝咸康五年，豫章南昌民掘地得銅鍾四枚，太守褚裒以獻。
</p>
<p class="em2" id="p510"><a class="gg-link" href="#p510" onclick="return changeColor(this);"></a>
晉穆帝升平五年二月乙未，南掖門有馬足陷地，得銅鍾一枚。
</p>
<p class="em2" id="p511"><a class="gg-link" href="#p511" onclick="return changeColor(this);"></a>
宋文帝元嘉十三年四月辛丑，武昌縣章山水側自開出神鼎，江州刺史南譙王義宣以獻。
</p>
<p class="em2" id="p512"><a class="gg-link" href="#p512" onclick="return changeColor(this);"></a>
元嘉十九年九月戊申，廣陵肥如石梁澗中出石鍾九口，大小行次，引列南向，南兗州刺史臨川王義慶以獻。
</p>
<p class="em2" id="p513"><a class="gg-link" href="#p513" onclick="return changeColor(this);"></a>
元嘉二十一年十二月，新陽獲古鼎於水側，有篆書四十二字，雍州刺史蕭思話以獻。
</p>
<p class="em2" id="p514"><a class="gg-link" href="#p514" onclick="return changeColor(this);"></a>
元嘉二十二年，豫章豫寧縣出銅鍾，江州刺史廣陵王紹以獻。
</p>
<p class="em2" id="p515"><a class="gg-link" href="#p515" onclick="return changeColor(this);"></a>
孝武帝孝建三年四月丁亥，臨川宜黃縣民田中得銅鍾七口，內史傅徽以獻。
</p>
<p class="em2" id="p516"><a class="gg-link" href="#p516" onclick="return changeColor(this);"></a>
孝建三年四月甲辰，晉陵延陵得古鍾六口，徐州刺史竟陵王誕以獻。
</p>
<p class="em2" id="p517"><a class="gg-link" href="#p517" onclick="return changeColor(this);"></a>
孝武帝大明七年六月，江夏蒲圻獲銅路鼓，四面獨足，郢州刺史安陸王子綏以獻。
</p>
<p class="em2" id="p518"><a class="gg-link" href="#p518" onclick="return changeColor(this);"></a>
明帝泰始四年二月丙申，豫章望蔡獲古銅鍾，高一尺七寸，圍二尺八寸，太守張辯以獻。
</p>
<p class="em2" id="p519"><a class="gg-link" href="#p519" onclick="return changeColor(this);"></a>
泰始五年五月壬戌，豫章南昌獲古銅鼎，容斛七斗，江州刺史王景文以獻。
</p>
<p class="em2" id="p520"><a class="gg-link" href="#p520" onclick="return changeColor(this);"></a>
泰始七年六月甲寅，義陽郡獲銅鼎，受一斛，并蓋並隱起鏤，豫州刺史段佛榮以獻。
</p>
<p class="em2" id="p521"><a class="gg-link" href="#p521" onclick="return changeColor(this);"></a>
從帝昇明二年九月，建寧萬歲山澗中得銅鍾，長二尺一寸，豫州刺史劉懷珍以獻。
</p>
<p class="em2" id="p522"><a class="gg-link" href="#p522" onclick="return changeColor(this);"></a>
漢宣帝元康二年夏，神雀集雍。
</p>
<p class="em2" id="p523"><a class="gg-link" href="#p523" onclick="return changeColor(this);"></a>
元康三年春，神雀集泰山。
</p>
<p class="em2" id="p524"><a class="gg-link" href="#p524" onclick="return changeColor(this);"></a>
宣帝元康三年春，<span class="jiaozhusup">「三年」各本並作「二年」，據漢書宣帝紀改。</span>五色雀以萬數，飛過屬縣。
</p>
<p class="em2" id="p525"><a class="gg-link" href="#p525" onclick="return changeColor(this);"></a>
元康四年三月，神雀五采以萬數，飛過集長樂、未央、北宮、高寢、甘泉泰畤殿。元康四年，神雀仍集。
</p>
<p class="em2" id="p526"><a class="gg-link" href="#p526" onclick="return changeColor(this);"></a>
漢宣帝五鳳三年正月，神雀集京師。
</p>
<p class="em2" id="p527"><a class="gg-link" href="#p527" onclick="return changeColor(this);"></a>
漢明帝永平十七年春，神雀五色集京師。
</p>
<p class="em2" id="p528"><a class="gg-link" href="#p528" onclick="return changeColor(this);"></a>
漢章帝元和中，神雀見郡國。
</p>
<p class="em2" id="p529"><a class="gg-link" href="#p529" onclick="return changeColor(this);"></a>
宋文帝元嘉二十二年，白鵲見新野鄧縣，雍州刺史蕭思話以聞
</p>
<p class="em2" id="p530"><a class="gg-link" href="#p530" onclick="return changeColor(this);"></a>
元嘉二十六年五月癸酉，白鵲見建康崇孝里，揚州刺史始興王濬以獻。
</p>
<p class="em2" id="p531"><a class="gg-link" href="#p531" onclick="return changeColor(this);"></a>
孝武帝大明七年三月辛巳，白鵲見汝南安陽，太守申令孫以獻。
</p>
<p class="em2" id="p532"><a class="gg-link" href="#p532" onclick="return changeColor(this);"></a>
晉惠帝永嘉元年五月，白鼠見東宮，皇太子獲以獻。
</p>
<p class="em2" id="p533"><a class="gg-link" href="#p533" onclick="return changeColor(this);"></a>
宋明帝泰始三年二月壬寅，白鼠見樂安，青州刺史沈文秀以獻。
</p>
<p class="em2" id="p534"><a class="gg-link" href="#p534" onclick="return changeColor(this);"></a>
漢昭帝始元元年二月，黃鵠下建章宮太液池中。
</p>
<p class="em2" id="p535"><a class="gg-link" href="#p535" onclick="return changeColor(this);"></a>
漢章帝元和二年二月，車駕東巡，柴祭岱宗。禮畢，黃鵠三十從西南來，經祠壇上東北過。
</p>
<p class="em2" id="p536"><a class="gg-link" href="#p536" onclick="return changeColor(this);"></a>
漢武帝太初三年二月五日，行幸東海，獲赤雁。
</p>
<p class="em2" id="p537"><a class="gg-link" href="#p537" onclick="return changeColor(this);"></a>
魏文帝初，鑊中生赤魚。
</p>
<p class="em2" id="p538"><a class="gg-link" href="#p538" onclick="return changeColor(this);"></a>
孫權時，神雀巢朱雀門。
</p>
<p class="em2" id="p539"><a class="gg-link" href="#p539" onclick="return changeColor(this);"></a>
孫皓天璽元年，臨海郡吏伍曜在海水際得石樹，高三尺餘，枝莖紫色，詰屈傾靡，有光采。山海經所載玉碧樹之類也。
</p>
<p class="em2" id="p540"><a class="gg-link" href="#p540" onclick="return changeColor(this);"></a>
晉武帝泰始二年六月壬申，白鴿見酒泉延壽，延壽長王音以獻。
</p>
<p class="em2" id="p541"><a class="gg-link" href="#p541" onclick="return changeColor(this);"></a>
晉成帝咸和九年五月癸酉，白鵝見吳國錢塘，內史虞潭以獻。
</p>
<p class="em2" id="p542"><a class="gg-link" href="#p542" onclick="return changeColor(this);"></a>
安帝義熙元年，南康雩都嵩山有金雞，青黃色，飛集巖間。
</p>
<p class="em2" id="p543"><a class="gg-link" href="#p543" onclick="return changeColor(this);"></a>
宋文帝元嘉二十二年，湘州刺史南平王鑠獻赤鸚鵡。
</p>
<p class="em2" id="p544"><a class="gg-link" href="#p544" onclick="return changeColor(this);"></a>
孝武帝大明三年正月丙申，媻皇國獻赤白鸚鵡各一。
</p>
<p class="em2" id="p545"><a class="gg-link" href="#p545" onclick="return changeColor(this);"></a>
宋文帝元嘉二十四年十月甲午，揚州刺史始興王濬獻白鸚鵡。
</p>
<p class="em2" id="p546"><a class="gg-link" href="#p546" onclick="return changeColor(this);"></a>
孝武帝大明五年正月丙子，交州刺史垣閎獻白孔雀。
</p>
<p class="em2" id="p547"><a class="gg-link" href="#p547" onclick="return changeColor(this);"></a>
明帝泰始三年五月乙亥，白鴝鵒見京兆，雍州刺史巴陵王休若以獻。
</p>
<p class="em2" id="p548"><a class="gg-link" href="#p548" onclick="return changeColor(this);"></a>
漢桓帝延熹九年四月，濟陰、東郡、濟北、平原河水清。
</p>
<p class="em2" id="p549"><a class="gg-link" href="#p549" onclick="return changeColor(this);"></a>
宋文帝元嘉二十四年二月戊戌，河、濟俱清，龍驤將軍、青冀二州刺史杜坦以聞。
</p>
<p class="em2" id="p550"><a class="gg-link" href="#p550" onclick="return changeColor(this);"></a>
文帝元嘉二十五年五月，征北長史、廣陵太守范邈上言：「所領輿縣，前有大浦，控引潮流，水常淤濁。自比以來，源流清潔，纖鱗呈形。古老相傳，以爲休瑞。」
</p>
<p class="em2" id="p551"><a class="gg-link" href="#p551" onclick="return changeColor(this);"></a>
孝武帝孝建三年九月，濟、河清，冀州刺史垣護之以聞。
</p>
<p class="em2" id="p552"><a class="gg-link" href="#p552" onclick="return changeColor(this);"></a>
孝武帝大明五年九月庚戌，河、濟俱清，平原太守申纂以聞。
</p>
<p class="em2" id="p553"><a class="gg-link" href="#p553" onclick="return changeColor(this);"></a>
明帝泰始元年二月丙寅，揚、淮水清潔有異於常，州治中從事史張緒以聞。
</p>
<p class="em2" id="p554"><a class="gg-link" href="#p554" onclick="return changeColor(this);"></a>
漢光武建武初，野繭、穀充給百姓。其後耕蠶稍廣，二事漸息。
</p>
<p class="em2" id="p555"><a class="gg-link" href="#p555" onclick="return changeColor(this);"></a>
吳孫權黃龍三年夏，野蠶繭大如卵。
</p>
<p class="em2" id="p556"><a class="gg-link" href="#p556" onclick="return changeColor(this);"></a>
宋文帝元嘉十六年，宣城宛陵廣野蠶成繭，大如雉卵，彌漫林谷，年年轉盛。
</p>
<p class="em2" id="p557"><a class="gg-link" href="#p557" onclick="return changeColor(this);"></a>
孝武帝大明三年五月癸巳，宣城宛陵縣石亭山生野蠶，三百餘里，太守張辯以聞。
</p>
<p class="em2" id="p558"><a class="gg-link" href="#p558" onclick="return changeColor(this);"></a>
孝武帝大明三年十一月己巳，肅慎氏獻楛矢石砮，高麗國譯而至。
</p>
<p class="em2" id="p559"><a class="gg-link" href="#p559" onclick="return changeColor(this);"></a>
大明五年正月戊午元日，花雪降殿庭。時右衛將軍謝莊下殿，雪集衣。還白，上以爲瑞。於是公卿並作花雪詩。史臣按詩云：「先集爲霰。」韓詩曰：「霰，英也。」花葉謂之英。離騷云：「秋菊之落英。」左思云「落英飄颻」是也。然則霰爲花雪矣。草木花多五出，花雪獨六出。
</p>
<p class="em2" id="p560"><a class="gg-link" href="#p560" onclick="return changeColor(this);"></a>
明帝泰始二年五月甲寅，赭中獲石柏長三尺二寸，廣三尺五寸，揚州刺史建安王休仁以獻。
</p>
<p class="em2" id="p561"><a class="gg-link" href="#p561" onclick="return changeColor(this);"></a>
泰始三年十一月乙卯，盱眙獲石柏，寧朔將軍段佛榮以獻。<span class="jiaozhusup">「段佛榮」各本並作「段榮」。按同卷泰始七年六月甲寅義陽郡獲銅鼎條有豫州刺史段佛榮，同書建平王宏傳有南豫州刺史段佛榮，蓋即其人。今補「佛」字。</span>
</p>
<p class="em2" id="p562"><a class="gg-link" href="#p562" onclick="return changeColor(this);"></a>
漢和帝在位十七年，郡國言瑞應八十餘品，帝讓而不宣。
</p>
<br/>
</div></body></html>
